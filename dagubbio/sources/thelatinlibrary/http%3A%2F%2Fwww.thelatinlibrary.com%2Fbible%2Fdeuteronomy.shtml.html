<div>
 Deuteronomy
 <body>
  <p class="pagehead">
   DEUTERONOMIUM
  </p>
  <p class="internal_navigation">
  </p>
  <p>
   <a name="1">
    [1]
   </a>
   <font size="2">
    1
   </font>
   Haec sunt verba quae locutus est Moyses ad omnem Israel trans Iordanem in solitudine campestri, contra mare Rubrum, inter Pharan et Tophel et Laban et Haseroth, ubi auri est plurimum:
   <font size="2">
    2
   </font>
   undecim diebus de Horeb per viam montis Seir usque ad Cadesbarne.
   <font size="2">
    3
   </font>
   Quadragesimo anno, undecimo mense, prima die mensis, locutus est Moyses ad filios Israel omnia quae praeceperat illi Dominus, ut diceret eis,
   <font size="2">
    4
   </font>
   postquam percussit Sehon regem Amorrhaeorum, qui habitabat in Hesebon, et Og regem Basan, qui mansit in Astaroth, et in Edrai,
   <font size="2">
    5
   </font>
   trans Iordanem in terra Moab. Coepitque Moyses explanare legem, et dicere:
   <font size="2">
    6
   </font>
   Dominus Deus noster locutus est ad nos in Horeb, dicens: Sufficit vobis quod in hoc monte mansistis:
   <font size="2">
    7
   </font>
   revertimini, et venite ad montem Amorrhaeorum, et ad cetera quae ei proxima sunt campestria atque montana et humiliora loca contra meridiem, et iuxta littus maris, terram Chananaeorum, et Libani usque ad flumen magnum Euphraten.
   <font size="2">
    8
   </font>
   En, inquit, tradidi vobis: ingredimini et possidete eam, super qua iuravit Dominus patribus vestris Abraham, Isaac, et Iacob, ut daret illam eis, et semini eorum post eos.
  </p>
  <p>
   <font size="2">
    9
   </font>
   Dixique vobis illo in tempore:
   <font size="2">
    10
   </font>
   Non possum solus sustinere vos: quia Dominus Deus vester multiplicavit vos, et estis hodie sicut stellae caeli, plurimi.
   <font size="2">
    11
   </font>
   (Dominus Deus patrum vestrorum addat ad hunc numerum multa millia, et benedicat vobis sicut locutus est.)
   <font size="2">
    12
   </font>
   Non valeo solus negotia vestra sustinere, et pondus ac iurgia.
   <font size="2">
    13
   </font>
   Date ex vobis viros sapientes et gnaros, et quorum conversatio sit probata in tribubus vestris, ut ponam eos vobis principes.
   <font size="2">
    14
   </font>
   Tunc respondistis mihi: Bona res est, quam vis facere.
   <font size="2">
    15
   </font>
   Tulique de tribubus vestris viros sapientes et nobiles, et constitui eos principes, tribunos, et centuriones, et quinquagenarios ac decanos, qui docerent vos singula.
   <font size="2">
    16
   </font>
   Praecepique eis, dicens: Audite illos, et quod iustum est iudicate: sive civis sit ille, sive peregrinus.
   <font size="2">
    17
   </font>
   Nulla erit distantia personarum: ita parvum audietis ut magnum, nec accipietis cuiusquam personam, quia Dei iudicium est. Quod si difficile vobis visum aliquid fuerit, referte ad me, et ego audiam.
   <font size="2">
    18
   </font>
   Praecepique omnia quae facere deberetis.
  </p>
  <p>
   <font size="2">
    19
   </font>
   Profecti autem de Horeb, transivimus per eremum terribilem et maximam, quam vidistis, per viam montis Amorrhaei, sicut praeceperat Dominus Deus noster nobis. Cumque venissemus in Cadesbarne,
   <font size="2">
    20
   </font>
   dixi vobis: Venistis ad montem Amorrhaei, quem Dominus Deus noster daturus est nobis:
   <font size="2">
    21
   </font>
   vide terram, quam Dominus Deus tuus dat tibi: ascende et posside eam, sicut locutus est Dominus Deus noster patribus tuis: noli timere, nec quidquam paveas.
  </p>
  <p>
   <font size="2">
    22
   </font>
   Et accessistis ad me omnes, atque dixistis: Mittamus viros qui considerent terram: et renuntient per quod iter debeamus ascendere, et ad quas pergere civitates.
   <font size="2">
    23
   </font>
   Cumque mihi sermo placuisset, misi ex vobis duodecim viros, singulos de tribubus suis.
   <font size="2">
    24
   </font>
   Qui cum perrexissent, et ascendissent in montana, venerunt usque ad Vallem botri: et considerata terra,
   <font size="2">
    25
   </font>
   sumentes de fructibus eius, ut ostenderent ubertatem, attulerunt ad nos, atque dixerunt: Bona est terra, quam Dominus Deus noster daturus est nobis.
   <font size="2">
    26
   </font>
   Et noluistis ascendere, sed increduli ad sermonem Domini Dei nostri,
   <font size="2">
    27
   </font>
   murmurastis in tabernaculis vestris, atque dixisitis: Odit nos Dominus, et idcirco eduxit nos de terra Aegypti, ut traderet nos in manu Amorrhaei, atque deleret.
   <font size="2">
    28
   </font>
   Quo ascendemus? nuntii terruerunt cor nostrum, dicentes: Maxima multitudo est, et nobis statura procerior; urbes magnae, et ad caelum usque munitae: filios Enacim vidimus ibi.
  </p>
  <p>
   <font size="2">
    29
   </font>
   Et dixi vobis: Nolite metuere, nec timeatis eos:
   <font size="2">
    30
   </font>
   Dominus Deus, qui ductor est vester, pro vobis ipse pugnabit, sicut fecit in Aegypto cunctis videntibus.
   <font size="2">
    31
   </font>
   Et in solitudine (ipse vidisti) portavit te Dominus Deus tuus, ut solet homo gestare parvulum filium suum, in omni via per quam ambulastis, donec veniretis ad locum istum.
   <font size="2">
    32
   </font>
   Et nec sic quidem credidistis Domino Deo vestro,
   <font size="2">
    33
   </font>
   qui praecessit vos in via, et metatus est locum in quo tentoria figere deberetis, nocte ostendens vobis iter per ignem, et die per columnam nubis.
  </p>
  <p>
   <font size="2">
    34
   </font>
   Cumque audisset Dominus vocem sermonum vestrorum, iratus iuravit, et ait:
   <font size="2">
    35
   </font>
   Non videbit quispiam de hominibus generationis huius pessimae terram bonam, quam sub iuramento pollicitus sum patribus vestris,
   <font size="2">
    36
   </font>
   praeter Caleb filium Iephone: ipse enim videbit eam, et ipsi dabo terram, quam calcavit, et filiis eius, quia secutus est Dominum.
   <font size="2">
    37
   </font>
   Nec miranda indignatio in populum, cum mihi quoque iratus Dominus propter vos dixerit: Nec tu ingredieris illuc:
   <font size="2">
    38
   </font>
   sed Iosue filius Nun minister tuus, ipse intrabit pro te. Hunc exhortare et robora, et ipse sorte terram dividet Israeli.
   <font size="2">
    39
   </font>
   Parvuli vestri, de quibus dixistis quod captivi ducerentur, et filii qui hodie boni ac mali ignorant distantiam, ipsi ingredientur: et ipsis dabo terram, et possidebunt eam.
   <font size="2">
    40
   </font>
   Vos autem revertimini, et abite in solitudinem per viam maris Rubri.
  </p>
  <p>
   <font size="2">
    41
   </font>
   Et respondistis mihi: Peccavimus Domino: ascendemus et pugnabimus, sicut praecepit Dominus Deus noster. Cumque instructi armis pergeretis in montem,
   <font size="2">
    42
   </font>
   ait mihi Dominus: Dic ad eos: Nolite ascendere, neque pugnetis: non enim sum vobiscum: ne cadatis coram inimicis vestris.
   <font size="2">
    43
   </font>
   Locutus sum, et non audistis: sed adversantes imperio Domini, et tumentes superbia, ascendistis in montem.
   <font size="2">
    44
   </font>
   Itaque egressus Amorrhaeus, qui habitabat in montibus, et obviam veniens, persecutus est vos, sicut solent apes persequi: et cecidit de Seir usque Horma.
   <font size="2">
    45
   </font>
   Cumque reversi ploraretis coram Domino, non audivit vos, nec voci vestrae voluit acquiescere.
   <font size="2">
    46
   </font>
   Sedistis ergo in Cadesbarne multo tempore.
  </p>
  <p>
   <a name="2">
    [2]
   </a>
   <font size="2">
    1
   </font>
   Profectique inde, venimus in solitudinem, quae ducit ad mare Rubrum, sicut mihi dixerat Dominus: et circuivimus montem Seir longo tempore.
   <font size="2">
    2
   </font>
   Dixitque Dominus ad me:
   <font size="2">
    3
   </font>
   Sufficit vobis circuire montem istum: ite contra aquilonem:
   <font size="2">
    4
   </font>
   et populo praecipe, dicens: Transibitis per terminos fratrum vestrorum filiorum Esau, qui habitant in Seir, et timebunt vos.
   <font size="2">
    5
   </font>
   Videte ergo diligenter ne moveamini contra eos. Neque enim dabo vobis de terra eorum quantum potest unius pedis calcare vestigium, quia in possessionem Esau dedi montem Seir.
   <font size="2">
    6
   </font>
   Cibos emetis ab eis pecunia, et comedetis: aquam emptam haurietis, et bibetis.
   <font size="2">
    7
   </font>
   Dominus Deus tuus benedixit tibi in omni opere manuum tuarum: novit iter tuum, quomodo transieris solitudinem hanc magnam, per quadraginta annos habitans tecum Dominus Deus tuus, et nihil tibi defuit.
  </p>
  <p>
   <font size="2">
    8
   </font>
   Cumque transissemus fratres nostros filios Esau, qui habitabant in Seir, per viam campestrem de Elath, et de Asiongaber, venimus ad iter quod ducit in desertum Moab.
   <font size="2">
    9
   </font>
   Dixitque Dominus ad me: Non pugnes contra Moabitas, nec ineas adversus eos praelium: non enim dabo tibi quidquam de terra eorum, quia filiis Loth tradidi Ar in possessionem.
   <font size="2">
    10
   </font>
   Emim primi fuerunt habitatores eius, populus magnus, et validus, et tam excelsus ut de Enacim stirpe,
   <font size="2">
    11
   </font>
   quasi gigantes crederentur, et essent similes filiorum Enacim. Denique Moabitae appellant eos Emim.
   <font size="2">
    12
   </font>
   In Seir autem prius habitaverunt Horrhaei: quibus expulsis atque deletis, habitaverunt filii Esau, sicut fecit Israel in terra possessionis suae, quam dedit illi Dominus.
   <font size="2">
    13
   </font>
   Surgentes ergo ut transiremus torrentem Zared, venimus ad eum.
  </p>
  <p>
   <font size="2">
    14
   </font>
   Tempus autem, quo ambulavimus de Cadesbarne usque ad transitum torrentis Zared, triginta et octo annorum fuit: donec consumeretur omnis generatio hominum bellatorum de castris, sicut iuraverat Dominus:
   <font size="2">
    15
   </font>
   cuius manus fuit adversum eos, ut interirent de castrorum medio.
  </p>
  <p>
   <font size="2">
    16
   </font>
   Postquam autem universi ceciderunt pugnatores,
   <font size="2">
    17
   </font>
   locutus est Dominus ad me, dicens:
   <font size="2">
    18
   </font>
   Tu transibis hodie terminos Moab, urbem nomine Ar:
   <font size="2">
    19
   </font>
   et accedens in vicina filiorum Ammon, cave ne pugnes contra eos, nec movearis ad praelium: non enim dabo tibi de terra filiorum Ammon, quia filiis Loth dedi eam in possessionem.
   <font size="2">
    20
   </font>
   Terra gigantum reputata est: et in ipsa olim habitaverunt gigantes, quos Ammonitae vocant Zomzommim,
   <font size="2">
    21
   </font>
   populus magnus, et multus, et procerae longitudinis, sicut Enacim, quos delevit Dominus a facie eorum: et fecit illos habitare pro eis,
   <font size="2">
    22
   </font>
   sicut fecerat filiis Esau, qui habitant in Seir, delens Horrhaeos, et terram eorum illis tradens, quam possident usque in praesens.
   <font size="2">
    23
   </font>
   Hevaeos quoque, qui habitabant in Haserim usque Gazan, Cappadoces expulerunt: qui egressi de Cappadocia deleverunt eos, et habitaverunt pro illis.
   <font size="2">
    24
   </font>
   Surgite, et transite torrentem Arnon: ecce tradidi in manu tua Sehon regem Hesebon Amorrhaeum, et terram eius incipe possidere, et committe adversus eum praelium.
   <font size="2">
    25
   </font>
   Hodie incipiam mittere terrorem atque formidinem tuam in populos, qui habitant sub omni caelo: ut audito nomine tuo paveant, et in morem parturientium contremiscant, et dolore teneantur.
  </p>
  <p>
   <font size="2">
    26
   </font>
   Misi ergo nuntios de solitudine Cademoth ad Sehon regem Hesebon verbis pacificis, dicens:
   <font size="2">
    27
   </font>
   Transibimus per terram tuam: publica gradiemur via; non declinabimus neque ad dexteram, neque ad sinistram.
   <font size="2">
    28
   </font>
   Alimenta pretio vende nobis, ut vescamur: aquam pecunia tribue, et sic bibemus. Tantum est ut nobis concedas transitum,
   <font size="2">
    29
   </font>
   sicut fecerunt filii Esau, qui habitant in Seir, et Moabitae, qui morantur in Ar: donec veniamus ad Iordanem, et transeamus ad terram, quam Dominus Deus noster daturus est nobis.
  </p>
  <p>
   <font size="2">
    30
   </font>
   Noluitque Sehon rex Hesebon dare nobis transitum: quia induraverat Dominus Deus tuus spiritum eius, et obfirmaverat cor illius, ut traderetur in manus tuas, sicut nunc vides.
   <font size="2">
    31
   </font>
   Dixitque Dominus ad me: Ecce coepi tibi tradere Sehon, et terram eius: incipe possidere eam.
  </p>
  <p>
   <font size="2">
    32
   </font>
   Egressusque est Sehon obviam nobis cum omni populo suo ad praelium in Iasa.
   <font size="2">
    33
   </font>
   Et tradidit eum Dominus Deus noster nobis: percussimusque eum cum filiis suis et omni populo suo.
   <font size="2">
    34
   </font>
   Cunctasque urbes in tempore illo cepimus, interfectis habitatoribus earum, viris ac mulieribus et parvulis: non reliquimus in eis quidquam,
   <font size="2">
    35
   </font>
   absque iumentis, quae in partem venere praedantium: et spoliis urbium, quas cepimus
   <font size="2">
    36
   </font>
   ab Aroer, quae est super ripam torrentis Arnon, oppido quod in valle situm est, usque Galaad. Non fuit vicus et civitas, quae nostras effugeret manus: omnes tradidit Dominus Deus noster nobis,
   <font size="2">
    37
   </font>
   absque terra filiorum Ammon, ad quam non accessimus: et cunctis quae adiacent torrenti Ieboc, et urbibus montanis, universisque locis, a quibus nos prohibuit Dominus Deus noster.
  </p>
  <p>
   <a name="3">
    [3]
   </a>
   <font size="2">
    1
   </font>
   Itaque conversi ascendimus per iter Basan: egressusque est Og rex Basan in occursum nobis cum populo suo ad bellandum in Edrai.
   <font size="2">
    2
   </font>
   Dixitque Dominus ad me: Ne timeas eum: quia in manu tua traditus est cum omni populo ac terra sua: faciesque ei sicut fecisti Sehon regi Amorrhaeorum, qui habitavit in Hesebon.
   <font size="2">
    3
   </font>
   Tradidit ergo Dominus Deus noster in manibus nostris etiam Og regem Basan, et universum populum eius: percussimusque eos usque ad internecionem,
   <font size="2">
    4
   </font>
   vastantes cunctas civitates illius uno tempore. Non fuit oppidum, quod nos effugeret: sexaginta urbes, omnem regionem Argob regni Og in Basan.
   <font size="2">
    5
   </font>
   Cunctae urbes erant munitae muris altissimis, portisque et vectibus, absque oppidis innumeris, quae non habebant muros.
   <font size="2">
    6
   </font>
   Et delevimus eos, sicut feceramus Sehon regi Hesebon, disperdentes omnem civitatem, virosque ac mulieres et parvulos:
   <font size="2">
    7
   </font>
   iumenta autem et spolia urbium diripuimus.
  </p>
  <p>
   <font size="2">
    8
   </font>
   Tulimusque illo in tempore terram de manu duorum regum Amorrhaeorum, qui erant trans Iordanem: a torrente Arnon usque ad montem Hernon,
   <font size="2">
    9
   </font>
   quem Sidonii Sarion vocant, et Amorrhaei Sanir:
   <font size="2">
    10
   </font>
   omnes civitates, quae sitae sunt in planitie, et universam terram Galaad et Basan usque ad Selcha, et Edrai civitates regni Og in Basan.
   <font size="2">
    11
   </font>
   Solus quippe Og rex Basan restiterat de stirpe gigantum. Monstratur lectus eius ferreus, qui est in Rabbath filiorum Ammon, novem cubitos habens longitudinis, et quatuor latitudinis ad mensuram cubiti virilis manus.
  </p>
  <p>
   <font size="2">
    12
   </font>
   Terramque possedimus tempore illo ab Aroer, quae est super ripam torrentis Arnon, usque ad mediam partem montis Galaad: et civitates illius dedi Ruben et Gad.
   <font size="2">
    13
   </font>
   Reliquam autem partem Galaad, et omnem Basan regni Og, tradidi mediae tribui Manasse, omnem regionem Argob: cunctaque Basan vocatur Terra gigantum.
   <font size="2">
    14
   </font>
   Iair filius Manasse possedit omnem regionem Argob usque ad terminos Gessuri et Machati. Vocavitque ex nomine suo Basan, Havoth Iair, id est, Villas Iair, usque in praesentem diem.
   <font size="2">
    15
   </font>
   Machir quoque dedi Galaad.
   <font size="2">
    16
   </font>
   Et tribubus Ruben et Gad dedi de terra Galaad usque ad torrentem Arnon medium torrentis, et confinium usque ad torrentem Ieboc, qui est terminus filiorum Ammon:
   <font size="2">
    17
   </font>
   et planitiem solitudinis, atque Iordanem, et terminos Cenereth usque ad mare deserti, quod est salsissimum, ad radices montis Phasga contra orientem.
  </p>
  <p>
   <font size="2">
    18
   </font>
   Praecepique vobis in tempore illo, dicens: Dominus Deus vester dat vobis terram hanc in haereditatem: expediti praecedite fratres vestros filios Israel omnes viri robusti,
   <font size="2">
    19
   </font>
   absque uxoribus, et parvulis, atque iumentis. Novi enim quod plura habeatis pecora, et in urbibus remanere debebunt, quas tradidi vobis,
   <font size="2">
    20
   </font>
   donec requiem tribuat Dominus fratribus vestris, sicut vobis tribuit: et possideant ipsi etiam terram, quam daturus est eis trans Iordanem: tunc revertetur unusquisque in possessionem suam, quam dedi vobis.
   <font size="2">
    21
   </font>
   Iosue quoque in tempore illo praecepi, dicens: Oculi tui viderunt quae fecit Dominus Deus vester duobus his regibus: sic faciet omnibus regnis, ad quae transiturus es.
   <font size="2">
    22
   </font>
   Ne timeas eos: Dominus enim Deus vester pugnabit pro vobis.
  </p>
  <p>
   <font size="2">
    23
   </font>
   Precatusque sum Dominum in tempore illo, dicens:
   <font size="2">
    24
   </font>
   Domine Deus, tu coepisti ostendere servo tuo magnitudinem tuam, manumque fortissimam: neque enim est alius deus vel in caelo, vel in terra, qui possit facere opera tua, et comparari fortitudini tuae.
   <font size="2">
    25
   </font>
   Transibo igitur, et videbo terram hanc optimam trans Iordanem, et montem istum egregium, et Libanum.
   <font size="2">
    26
   </font>
   Iratusque est Dominus mihi propter vos, nec exaudivit me, sed dixit mihi: Sufficit tibi: nequaquam ultra loquaris de hac re ad me.
   <font size="2">
    27
   </font>
   Ascende cacumen Phasgae, et oculos tuos circumfer ad occidentem, et ad aquilonem, austrumque et orientem, et aspice; nec enim transibis Iordanem istum.
   <font size="2">
    28
   </font>
   Praecipe Iosue, et corrobora eum atque conforta: quia ipse praecedet populum istum, et dividet eis terram quam visurus es.
  </p>
  <p>
   <font size="2">
    29
   </font>
   Mansimusque in valle contra fanum Phogor.
  </p>
  <p>
   <a name="4">
    [4]
   </a>
   <font size="2">
    1
   </font>
   Et nunc, Israel, audi praecepta et iudicia, quae ego doceo te: ut faciens ea, vivas, et ingrediens possideas terram, quam Dominus Deus patrum vestrorum daturus est vobis.
   <font size="2">
    2
   </font>
   Non addetis ad verbum, quod vobis loquor, nec auferetis ex eo: custodite mandata Domini Dei vestri, quae ego praecipio vobis.
   <font size="2">
    3
   </font>
   Oculi vestri viderunt omnia quae fecit Dominus contra Beelphegor, quomodo contriverit omnes cultores eius de medio vestri.
   <font size="2">
    4
   </font>
   Vos autem qui adhaeretis Domino Deo vestro, vivitis universi usque in praesentem diem.
   <font size="2">
    5
   </font>
   Scitis quod docuerim vos praecepta atque iustitias, sicut mandavit mihi Dominus Deus meus: sic facietis ea in terra, quam possessuri estis:
   <font size="2">
    6
   </font>
   et observabitis et implebitis opere. Haec est enim vestra sapientia, et intellectus coram populis, ut audientes universa praecepta haec, dicant: En populus sapiens et intelligens, gens magna.
   <font size="2">
    7
   </font>
   Nec est alia natio tam grandis, quae habeat deos appropinquantes sibi, sicut Deus noster adest cunctis obsecrationibus nostris.
   <font size="2">
    8
   </font>
   Quae est enim alia gens sic inclyta, ut habeat caeremonias, iustaque iudicia, et universam legem, quam ego proponam hodie ante oculos vestros?
  </p>
  <p>
   <font size="2">
    9
   </font>
   Custodi igitur temetipsum, et animam tuam sollicite. Ne obliviscaris verborum, quae viderunt oculi tui, et ne excidant de corde tuo cunctis diebus vitae tuae. Docebis ea filios ac nepotes tuos,
   <font size="2">
    10
   </font>
   a die in quo stetisti coram Domino Deo tuo in Horeb, quando Dominus locutus est mihi, dicens: Congrega ad me populum, ut audiant sermones meos, et discant timere me omni tempore quo vivunt in terra, doceantque filios suos.
   <font size="2">
    11
   </font>
   Et accessistis ad radices montis, qui ardebat usque ad caelum: erantque in eo tenebrae, et nubes, et caligo.
   <font size="2">
    12
   </font>
   Locutusque est Dominus ad vos de medio ignis. Vocem verborum eius audistis, et formam penitus non vidistis.
   <font size="2">
    13
   </font>
   Et ostendit vobis pactum suum, quod praecepit ut faceretis, et decem verba, quae scripsit in duabus tabulis lapideis.
   <font size="2">
    14
   </font>
   Mihique mandavit in illo tempore ut docerem vos caeremonias et iudicia, quae facere deberetis in terra, quam possessuri estis.
  </p>
  <p>
   <font size="2">
    15
   </font>
   Custodite igitur sollicite animas vestras. Non vidistis aliquam similitudinem in die, qua locutus est vobis Dominus in Horeb de medio ignis:
   <font size="2">
    16
   </font>
   ne forte decepti faciatis vobis sculptam similitudinem, aut imaginem masculi vel feminae:
   <font size="2">
    17
   </font>
   similitudinem omnium iumentorum, quae sunt super terram, vel avium sub caelo volantium,
   <font size="2">
    18
   </font>
   atque reptilium, quae moventur in terra, sive piscium qui sub terra morantur in aquis:
   <font size="2">
    19
   </font>
   ne forte elevatis oculis ad caelum, videas solem et lunam, et omnia astra caeli, et errore deceptus adores ea, et colas quae creavit Dominus Deus tuus in ministerium cunctis gentibus, quae sub caelo sunt.
   <font size="2">
    20
   </font>
   Vos autem tulit Dominus, et eduxit de fornace ferrea Aegypti, ut haberet populum haereditarium, sicut est in praesenti die.
  </p>
  <p>
   <font size="2">
    21
   </font>
   Iratusque est Dominus contra me propter sermones vestros, et iuravit ut non transirem Iordanem, nec ingrederer terram optimam, quam daturus est vobis.
   <font size="2">
    22
   </font>
   Ecce morior in hac humo; non transibo Iordanem: vos transibitis, et possidebitis terram egregiam.
   <font size="2">
    23
   </font>
   Cave nequando obliviscaris pacti Domini Dei tui, quod pepigit tecum, et facias tibi sculptam similitudinem eorum, quae fieri Dominus prohibuit:
   <font size="2">
    24
   </font>
   quia Dominus Deus tuus ignis consumens est, Deus aemulator.
  </p>
  <p>
   <font size="2">
    25
   </font>
   Si genueritis filios ac nepotes, et morati fueritis in terra, deceptique feceritis vobis aliquam similitudinem, patrantes malum coram Domino Deo vestro, ut eum ad iracundiam provocetis:
   <font size="2">
    26
   </font>
   testes invoco hodie caelum et terram, cito perituros vos esse de terra, quam transito Iordane possessuri estis: non habitabitis in ea longo tempore, sed delebit vos Dominus,
   <font size="2">
    27
   </font>
   atque disperget in omnes gentes, et remanebitis pauci in nationibus, ad quas vos ducturus est Dominus.
   <font size="2">
    28
   </font>
   Ibique servietis diis, qui hominum manu fabricati sunt, ligno et lapidi qui non vident, nec audiunt, nec comedunt, nec odorantur.
   <font size="2">
    29
   </font>
   Cumque quaesieris ibi Dominum Deum tuum, invenies eum: si tamen toto corde quaesieris, et tota tribulatione animae tuae.
   <font size="2">
    30
   </font>
   Postquam te invenerint omnia quae praedicta sunt, novissimo tempore reverteris ad Dominum Deum tuum, et audies vocem eius.
   <font size="2">
    31
   </font>
   Quia Deus misericors Dominus Deus tuus est: non dimittet te, nec omnino delebit, neque obliviscetur pacti, in quo iuravit patribus tuis.
  </p>
  <p>
   <font size="2">
    32
   </font>
   Interroga de diebus antiquis, qui fuerunt ante te ex die quo creavit Deus hominem super terram, a summo caelo usque ad summum eius, si facta est aliquando huiuscemodi res, aut umquam cognitum est,
   <font size="2">
    33
   </font>
   ut audiret populus vocem Dei loquentis de medio ignis, sicut tu audisti, et vixisti:
   <font size="2">
    34
   </font>
   si fecit Deus ut ingrederetur, et tolleret sibi gentem de medio nationum, per tentationes, signa atque portenta, per pugnam et robustam manum, extentumque brachium, et horribiles visiones iuxta omnia quae fecit pro vobis Dominus Deus vester in Aegypto, videntibus oculis tuis:
   <font size="2">
    35
   </font>
   ut scires quoniam Dominus ipse est Deus, et non est alius praeter eum.
   <font size="2">
    36
   </font>
   De caelo te fecit audire vocem suam, ut doceret te, et in terra ostendit tibi ignem suum maximum, et audisti verba illius de medio ignis:
   <font size="2">
    37
   </font>
   quia dilexit patres tuos, et elegit semen eorum post eos. Eduxitque te praecedens in virtute sua magna ex Aegypto,
   <font size="2">
    38
   </font>
   ut deleret nationes maximas et fortiores te in introitu tuo: et introduceret te, daretque tibi terram earum in possessionem, sicut cernis in praesenti die.
  </p>
  <p>
   <font size="2">
    39
   </font>
   Scito ergo hodie, et cogitato in corde tuo quod Dominus ipse sit Deus in caelo sursum, et in terra deorsum, et non sit alius.
   <font size="2">
    40
   </font>
   Custodi praecepta eius atque mandata, quae ego praecipio tibi: ut bene sit tibi, et filiis tuis post te, et permaneas multo tempore super terram, quam Dominus Deus tuus daturus est tibi.
  </p>
  <p>
   <font size="2">
    41
   </font>
   Tunc separavit Moyses tres civitates trans Iordanem ad orientalem plagam,
   <font size="2">
    42
   </font>
   ut confugiat ad eas qui occiderit nolens proximum suum, nec sibi fuerit inimicus ante unum et alterum diem, et ad harum aliquam urbium possit evadere:
   <font size="2">
    43
   </font>
   Bosor in solitudine, quae sita est in terra campestri de tribu Ruben: et Ramoth in Galaad, quae est in tribu Gad: et Golan in Basan, quae est in tribu Manasse.
  </p>
  <p>
   <font size="2">
    44
   </font>
   Ista est lex, quam proposuit Moyses coram filiis Israel:
   <font size="2">
    45
   </font>
   et haec testimonia et caeremoniae atque iudicia, quae locutus est ad filios Israel, quando egressi sunt de Aegypto,
   <font size="2">
    46
   </font>
   trans Iordanem in valle contra fanum Phogor in terra Sehon regis Amorrhaei, qui habitavit in Hesebon, quem percussit Moyses. Filii quoque Israel egressi ex Aegypto
   <font size="2">
    47
   </font>
   possederunt terram eius, et terram Og regis Basan, duorum regum Amorrhaeorum, qui erant trans Iordanem ad solis ortum:
   <font size="2">
    48
   </font>
   ab Aroer, quae sita est super ripam torrentis Arnon, usque ad montem Sion, qui est et Hermon,
   <font size="2">
    49
   </font>
   omnem planitiem trans Iordanem ad orientalem plagam, usque ad mare solitudinis, et usque ad radices montis Phasga.
  </p>
  <p>
   <a name="5">
    [5]
   </a>
   <font size="2">
    1
   </font>
   Vocavitque Moyses omnem Israelem, et dixit ad eum: Audi, Israel, caeremonias atque iudicia, quae ego loquor in auribus vestris hodie: discite ea, et opere complete.
   <font size="2">
    2
   </font>
   Dominus Deus noster pepigit nobiscum foedus in Horeb.
   <font size="2">
    3
   </font>
   Non cum patribus nostris iniit pactum, sed nobiscum qui in praesentiarum sumus, et vivimus.
   <font size="2">
    4
   </font>
   Facie ad faciem locutus est nobis in monte de medio ignis.
   <font size="2">
    5
   </font>
   Ego sequester et medius fui inter Dominum et vos in tempore illo, ut annuntiarem vobis verba eius: timuistis enim ignem, et non ascendistis in montem. Et ait:
  </p>
  <p>
   <font size="2">
    6
   </font>
   Ego Dominus Deus tuus, qui eduxi te de terra Aegypti, de domo servitutis.
  </p>
  <p>
   <font size="2">
    7
   </font>
   Non habebis deos alienos in conspectu meo.
  </p>
  <p>
   <font size="2">
    8
   </font>
   Non facies tibi sculptile, nec similitudinem omnium, quae in caelo sunt desuper, et quae in terra deorsum, et quae versantur in aquis sub terra.
   <font size="2">
    9
   </font>
   Non adorabis ea, et non coles. Ego enim sum Dominus Deus tuus: Deus aemulator, reddens iniquitatem patrum super filios in tertiam et quartam generationem his qui oderunt me:
   <font size="2">
    10
   </font>
   et faciens misericordiam in multa millia diligentibus me, et custodientibus praecepta mea.
  </p>
  <p>
   <font size="2">
    11
   </font>
   Non usurpabis nomen Domini Dei tui frustra: quia non erit impunitus qui super re vana nomen eius assumpserit.
  </p>
  <p>
   <font size="2">
    12
   </font>
   Observa diem sabbati, ut sanctifices eum, sicut praecepit tibi Dominus Deus tuus.
   <font size="2">
    13
   </font>
   Sex diebus operaberis, et facies omnia opera tua.
   <font size="2">
    14
   </font>
   Septimus dies sabbati est, id est, requies Domini Dei tui. Non facies in eo quidquam operis tu, et filius tuus, et filia, servus et ancilla, et bos, et asinus, et omne iumentum tuum, et peregrinus qui est intra portas tuas: ut requiescat servus tuus, et ancilla tua, sicut et tu.
   <font size="2">
    15
   </font>
   Memento quod et ipse servieris in Aegypto, et eduxerit te inde Dominus Deus tuus in manu forti, et brachio extento. Idcirco praecepit tibi ut observares diem sabbati.
  </p>
  <p>
   <font size="2">
    16
   </font>
   Honora patrem tuum et matrem, sicut praecepit tibi Dominus Deus tuus, ut longo vivas tempore, et bene sit tibi in terra, quam Dominus Deus tuus daturus est tibi.
  </p>
  <p>
   <font size="2">
    17
   </font>
   Non occides,
   <font size="2">
    18
   </font>
   neque moechaberis,
   <font size="2">
    19
   </font>
   furtumque non facies:
   <font size="2">
    20
   </font>
   nec loqueris contra proximum tuum falsum testimonium.
   <font size="2">
    21
   </font>
   Non concupisces uxorem proximi tui: non domum, non agrum, non servum, non ancillam, non bovem, non asinum, et universa quae illius sunt.
  </p>
  <p>
   <font size="2">
    22
   </font>
   Haec verba locutus est Dominus ad omnem multitudinem vestram in monte de medio ignis et nubis, et caliginis, voce magna, nihil addens amplius: et scripsit ea in duabus tabulis lapideis, quas tradidit mihi.
  </p>
  <p>
   <font size="2">
    23
   </font>
   Vos autem postquam audistis vocem de medio tenebrarum, et montem ardere vidistis, accessistis ad me omnes principes tribuum et maiores natu, atque dixistis:
   <font size="2">
    24
   </font>
   Ecce ostendit nobis Dominus Deus noster maiestatem et magnitudinem suam: vocem eius audivimus de medio ignis, et probavimus hodie, quod loquente Deo cum homine, vixerit homo.
   <font size="2">
    25
   </font>
   Cur ergo moriemur, et devorabit nos ignis hic maximus? si enim audierimus ultra vocem Domini Dei nostri, moriemur.
   <font size="2">
    26
   </font>
   Quid est omnis caro, ut audiat vocem Dei viventis, qui de medio ignis loquitur sicut nos audivimus, et possit vivere?
   <font size="2">
    27
   </font>
   Tu magis accede: et audi cuncta quae dixerit Dominus Deus noster tibi: loquerisque ad nos, et nos audientes faciemus ea.
  </p>
  <p>
   <font size="2">
    28
   </font>
   Quod cum audisset Dominus, ait ad me: Audivi vocem verborum populi huius quae locuti sunt tibi: bene omnia sunt locuti.
   <font size="2">
    29
   </font>
   Quis det talem eos habere mentem, ut timeant me, et custodiant universa mandata mea in omni tempore, ut bene sit eis et filiis eorum in sempiternum?
   <font size="2">
    30
   </font>
   Vade et dic eis: Revertimini in tentoria vestra.
   <font size="2">
    31
   </font>
   Tu vero hic sta mecum, et loquar tibi omnia mandata mea, et caeremonias atque iudicia: quae docebis eos, ut faciant ea in terra, quam dabo illis in possessionem.
   <font size="2">
    32
   </font>
   Custodite igitur et facite quae praecepit Dominus Deus vobis: non declinabitis neque ad dexteram, neque ad sinistram:
   <font size="2">
    33
   </font>
   sed per viam, quam praecepit Dominus Deus vester, ambulabitis, ut vivatis, et bene sit vobis, et protelentur dies in terra possessionis vestrae.
  </p>
  <p>
   <a name="6">
    [6]
   </a>
   <font size="2">
    1
   </font>
   Haec sunt praecepta, et caeremoniae, atque iudicia, quae mandavit Dominus Deus vester ut docerem vos, et faciatis ea in terra, ad quam transgredimini possidendam:
   <font size="2">
    2
   </font>
   ut timeas Dominum Deum tuum, et custodias omnia mandata et praecepta eius, quae ego praecipio tibi, et filiis, ac nepotibus tuis, cunctis diebus vitae tuae, ut prolongentur dies tui.
   <font size="2">
    3
   </font>
   Audi, Israel, et observa ut facias quae praecepit tibi Dominus, et bene sit tibi, et multipliceris amplius, sicut pollicitus est Dominus Deus patrum tuorum tibi terram lacte et melle manantem.
  </p>
  <p>
   <font size="2">
    4
   </font>
   Audi, Israel: Dominus Deus noster, Dominus unus est.
   <font size="2">
    5
   </font>
   Diliges Dominum Deum tuum ex toto corde tuo, et ex tota anima tua, et ex tota fortitudine tua.
   <font size="2">
    6
   </font>
   Eruntque verba haec, quae ego praecipio tibi hodie, in corde tuo:
   <font size="2">
    7
   </font>
   et narrabis ea filiis tuis, et meditaberis in eis sedens in domo tua, et ambulans in itinere, dormiens atque consurgens.
   <font size="2">
    8
   </font>
   Et ligabis ea quasi signum in manu tua, eruntque et movebuntur inter oculos tuos,
   <font size="2">
    9
   </font>
   scribesque ea in limine, et ostiis domus tuae.
  </p>
  <p>
   <font size="2">
    10
   </font>
   Cumque introduxerit te Dominus Deus tuus in terram, pro qua iuravit patribus tuis Abraham, Isaac, et Iacob, et dederit tibi civitates magnas et optimas, quas non aedificasti,
   <font size="2">
    11
   </font>
   domos plenas cunctarum opum, quas non exstruxisti, cisternas, quas non fodisti, vineta et oliveta, quae non plantasti,
   <font size="2">
    12
   </font>
   et comederis, et saturatus fueris:
   <font size="2">
    13
   </font>
   cave diligenter ne obliviscaris Domini, qui eduxit te de terra Aegypti, de domo servitutis. Dominum Deum tuum timebis, et illi soli servies, ac per nomen illius iurabis.
  </p>
  <p>
   <font size="2">
    14
   </font>
   Non ibitis post deos alienos cunctarum gentium, quae in circuitu vestro sunt:
   <font size="2">
    15
   </font>
   quoniam Deus aemulator Dominus Deus tuus in medio tui: nequando irascatur furor Domini Dei tui contra te, et auferat te de superficie terrae.
   <font size="2">
    16
   </font>
   Non tentabis Dominum Deum tuum, sicut tentasti in loco tentationis.
   <font size="2">
    17
   </font>
   Custodi praecepta Domini Dei tui, ac testimonia et caeremonias, quas praecepit tibi:
   <font size="2">
    18
   </font>
   et fac quod placitum est et bonum in conspectu Domini, ut bene sit tibi: et ingressus possideas terram optimam, de qua iuravit Dominus patribus tuis,
   <font size="2">
    19
   </font>
   ut deleret omnes inimicos tuos coram te, sicut locutus est.
  </p>
  <p>
   <font size="2">
    20
   </font>
   Cumque interrogaverit te filius tuus cras, dicens: Quid sibi volunt testimonia haec, et caeremoniae, atque iudicia, quae praecepit Dominus Deus noster nobis?
   <font size="2">
    21
   </font>
   dices ei: Servi eramus Pharaonis in Aegypto, et eduxit nos Dominus de Aegypto in manu forti:
   <font size="2">
    22
   </font>
   fecitque signa atque prodigia magna et pessima in Aegypto contra Pharaonem, et omnem domum illius in conspectu nostro,
   <font size="2">
    23
   </font>
   et eduxit nos inde, ut introductis daret terram, super qua iuravit patribus nostris.
   <font size="2">
    24
   </font>
   Praecepitque nobis Dominus ut faciamus omnia legitima haec, et timeamus Dominum Deum nostrum, ut bene sit nobis cunctis diebus vitae nostrae, sicut est hodie.
   <font size="2">
    25
   </font>
   Eritque nostri misericors, si custodierimus et fecerimus omnia praecepta eius coram Domino Deo nostro, sicut mandavit nobis.
  </p>
  <p>
   <a name="7">
    [7]
   </a>
   <font size="2">
    1
   </font>
   Cum introduxerit te Dominus Deus tuus in terram, quam possessurus ingredieris, et deleverit gentes multas coram te, Hethaeum, et Gergezaeum, et Amorrhaeum, Chananaeum, et Pherezaeum, et Hevaeum, et Iebusaeum, septem gentes multo maioris numeri quam tu es, et robustiores te:
   <font size="2">
    2
   </font>
   tradideritque eas Dominus Deus tuus tibi, percuties eas usque ad internecionem. Non inibis cum eis foedus, nec misereberis earum,
   <font size="2">
    3
   </font>
   neque sociabis cum eis coniugia. Filiam tuam non dabis filio eius, nec filiam illius accipies filio tuo:
   <font size="2">
    4
   </font>
   quia seducet filium tuum, ne sequatur me, et ut magis serviat diis alienis: irasceturque furor Domini, et delebit te cito.
   <font size="2">
    5
   </font>
   Quin potius haec facietis eis: aras eorum subvertite, et confringite statuas, lucosque succidite, et sculptilia comburite:
   <font size="2">
    6
   </font>
   quia populus sanctus es Domino Deo tuo. Te elegit Dominus Deus tuus, ut sis ei populus peculiaris de cunctis populis, qui sunt super terram.
   <font size="2">
    7
   </font>
   Non quia cunctas gentes numero vincebatis, vobis iunctus est Dominus, et elegit vos, cum omnibus sitis populis pauciores:
   <font size="2">
    8
   </font>
   sed quia dilexit vos Dominus, et custodivit iuramentum, quod iuravit patribus vestris: eduxitque vos in manu forti, et redemit de domo servitutis, de manu Pharaonis regis Aegypti.
   <font size="2">
    9
   </font>
   Et scies, quia Dominus Deus tuus, ipse est Deus fortis et fidelis, custodiens pactum et misericordiam diligentibus se, et his qui custodiunt praecepta eius in mille generationes:
   <font size="2">
    10
   </font>
   et reddens odientibus se statim, ita ut disperdat eos, et ultra non differat, protinus eis restituens quod merentur.
   <font size="2">
    11
   </font>
   Custodi ergo praecepta et caeremonias atque iudicia, quae ego mando tibi hodie ut facias.
  </p>
  <p>
   <font size="2">
    12
   </font>
   Si postquam audieris haec iudicia, custodieris ea, et feceris, custodiet et Dominus Deus tuus pactum tibi, et misericordiam quam iuravit patribus tuis:
   <font size="2">
    13
   </font>
   et diliget te, ac multiplicabit, benedicetque fructui ventris tui, et fructui terrae tuae, frumento tuo, atque vindemiae, oleo, et armentis, gregibus ovium tuarum super terram, pro qua iuravit patribus tuis ut daret eam tibi.
   <font size="2">
    14
   </font>
   Benedictus eris inter omnes populos. Non erit apud te sterilis utriusque sexus, tam in hominibus quam in gregibus tuis.
   <font size="2">
    15
   </font>
   Auferet Dominus a te omnem languorem: et infirmitates Aegypti pessimas, quas novisti, non inferet tibi, sed cunctis hostibus tuis.
   <font size="2">
    16
   </font>
   Devorabis omnes populos, quos Dominus Deus tuus daturus est tibi. Non parcet eis oculus tuus, nec servies diis eorum, ne sint in ruinam tui.
  </p>
  <p>
   <font size="2">
    17
   </font>
   Si dixeris in corde tuo: Plures sunt gentes istae quam ego: quomodo potero delere eas?
   <font size="2">
    18
   </font>
   noli metuere, sed recordare quae fecerit Dominus Deus tuus Pharaoni, et cunctis Aegyptiis,
   <font size="2">
    19
   </font>
   plagas maximas, quas viderunt oculi tui, et signa atque portenta, manumque robustam, et extentum brachium, ut educeret te Dominus Deus tuus: sic faciet cunctis populis, quos metuis.
   <font size="2">
    20
   </font>
   Insuper et crabrones mittet Dominus Deus tuus in eos, donec deleat omnes atque disperdat qui te fugerint, et latere potuerint.
  </p>
  <p>
   <font size="2">
    21
   </font>
   Non timebis eos, quia Dominus Deus tuus in medio tui est, Deus magnus et terribilis:
   <font size="2">
    22
   </font>
   ipse consumet nationes has in conspectu tuo paulatim atque per partes. Non poteris eas delere pariter: ne forte multiplicentur contra te bestiae terrae.
   <font size="2">
    23
   </font>
   Dabitque eos Dominus Deus tuus in conspectu tuo: et interficiet illos, donec penitus deleantur.
   <font size="2">
    24
   </font>
   Tradetque reges eorum in manus tuas, et disperdes nomina eorum sub caelo: nullus poterit resistere tibi, donec conteras eos.
  </p>
  <p>
   <font size="2">
    25
   </font>
   Sculptilia eorum igne combures: non concupisces argentum et aurum, de quibus facta sunt, neque assumes ex eis tibi quidquam, ne offendas, propterea quia abominatio est Domini tui:
   <font size="2">
    26
   </font>
   nec inferes quippiam ex idolo in domum tuam, ne fias anathema, sicut et illud est. Quasi spurcitiam detestaberis, et velut inquinamentum ac sordes abominationi habebis, quia anathema est.
  </p>
  <p>
   <a name="8">
    [8]
   </a>
   <font size="2">
    1
   </font>
   Omne mandatum, quod ego praecipio tibi hodie, cave diligenter ut facias, ut possitis vivere, et multiplicemini, ingressique possideatis terram, pro qua iuravit Dominus patribus vestris.
   <font size="2">
    2
   </font>
   Et recordaberis cuncti itineris, per quod adduxit te Dominus Deus tuus quadraginta annis per desertum, ut affligeret te, atque tentaret, et nota fierent quae in tuo animo versabantur, utrum custodires mandata illius, an non.
   <font size="2">
    3
   </font>
   Afflixit te penuria, et dedit tibi cibum manna, quod ignorabas tu et patres tui: ut ostenderet tibi quod non in solo pane vivat homo, sed in omni verbo quod egreditur de ore Dei.
   <font size="2">
    4
   </font>
   Vestimentum tuum, quo operiebaris, nequaquam vetustate defecit, et pes tuus non est subtritus, en quadragesimus annus est:
   <font size="2">
    5
   </font>
   ut recogites in corde tuo, quia sicut erudit filium suum homo, sic Dominus Deus tuus erudivit te,
   <font size="2">
    6
   </font>
   ut custodias mandata Domini Dei tui, et ambules in viis eius, et timeas eum.
  </p>
  <p>
   <font size="2">
    7
   </font>
   Dominus enim Deus tuus introducet te in terram bonam, terram rivorum, aquarumque et fontium, in cuius campis et montibus erumpunt fluviorum abyssi:
   <font size="2">
    8
   </font>
   terram frumenti, hordei ac vinearum, in qua ficus, et malogranata, et oliveta nascuntur: terram olei ac mellis,
   <font size="2">
    9
   </font>
   ubi absque ulla penuria comedes panem tuum, et rerum omnium abundantia perfrueris: cuius lapides ferrum sunt, et de montibus eius aeris metalla fodiuntur:
   <font size="2">
    10
   </font>
   ut cum comederis, et satiatus fueris, benedicas Domino Deo tuo pro terra optima, quam dedit tibi.
  </p>
  <p>
   <font size="2">
    11
   </font>
   Observa, et cave nequando obliviscaris Domini Dei tui, et negligas mandata eius atque iudicia et caeremonias, quas ego praecipio tibi hodie:
   <font size="2">
    12
   </font>
   ne postquam comederis et satiatus fueris, domos pulchras aedificaveris, et habitaveris in eis,
   <font size="2">
    13
   </font>
   habuerisque armenta boum, et ovium greges, argenti et auri, cunctarumque rerum copiam,
   <font size="2">
    14
   </font>
   elevetur cor tuum, et non reminiscaris Domini Dei tui, qui eduxit te de terra Aegypti, de domo servitutis,
   <font size="2">
    15
   </font>
   et ductor tuus fuit in solitudine magna atque terribili, in qua erat serpens flatu adurens, et scorpio, ac dipsas, et nullae omnino aquae: qui eduxit rivos de petra durissima,
   <font size="2">
    16
   </font>
   et cibavit te manna in solitudine, quod nescierunt patres tui. Et postquam afflixit ac probavit, ad extremum misertus est tui,
   <font size="2">
    17
   </font>
   ne diceres in corde tuo: Fortitudo mea, et robur manus meae, haec mihi omnia praestiterunt:
   <font size="2">
    18
   </font>
   sed recorderis Domini Dei tui, quod ipse vires tibi praebuerit, ut impleret pactum suum, super quo iuravit patribus tuis, sicut praesens indicat dies.
   <font size="2">
    19
   </font>
   Sin autem oblitus Domini Dei tui, secutus fueris deos alienos, coluerisque illos et adoraveris: ecce nunc praedico tibi quod omnino dispereas.
   <font size="2">
    20
   </font>
   Sicut gentes, quas delevit Dominus in introitu tuo, ita et vos peribitis, si inobedientes fueritis voci Domini Dei vestri.
  </p>
  <p>
   <a name="9">
    [9]
   </a>
   <font size="2">
    1
   </font>
   Audi, Israel: tu transgredieris hodie Iordanem, ut possideas nationes maximas et fortiores te, civitates ingentes, et ad caelum usque muratas,
   <font size="2">
    2
   </font>
   populum magnum atque sublimem, filios Enacim, quos ipse vidisti et audisti, quibus nullus potest ex adverso resistere.
   <font size="2">
    3
   </font>
   Scies ergo hodie quod Dominus Deus tuus ipse transibit ante te, ignis devorans atque consumens, qui conterat eos, et deleat atque disperdat ante faciem tuam velociter, sicut locutus est tibi.
  </p>
  <p>
   <font size="2">
    4
   </font>
   Ne dicas in corde tuo, cum deleverit eos Dominus Deus tuus in conspectu tuo: Propter iustitiam meam introduxit me Dominus ut terram hanc possiderem, cum propter impietates suas istae deletae sint nationes.
   <font size="2">
    5
   </font>
   Neque enim propter iustitias tuas, et aequitatem cordis tui ingredieris, ut possideas terras earum: sed quia illae egerunt impie, introeunte te deletae sunt: et ut compleret verbum suum Dominus, quod sub iuramento pollicitus est patribus tuis, Abraham, Isaac, et Iacob.
   <font size="2">
    6
   </font>
   Scito ergo quod non propter iustitias tuas Dominus Deus tuus dederit tibi terram hanc optimam in possessionem, cum durissimae cervicis sis populus.
  </p>
  <p>
   <font size="2">
    7
   </font>
   Memento, et ne obliviscaris, quomodo ad iracundiam provocaveris Dominum Deum tuum in solitudine. Ex eo die, quo egressus es ex Aegypto usque ad locum istum, semper adversum Dominum contendisti.
   <font size="2">
    8
   </font>
   Nam et in Horeb provocasti eum, et iratus delere te voluit,
   <font size="2">
    9
   </font>
   quando ascendi in montem, ut acciperem tabulas lapideas, tabulas pacti quod pepigit vobiscum Dominus: et perseveravi in monte quadraginta diebus ac noctibus, panem non comedens, et aquam non bibens.
   <font size="2">
    10
   </font>
   Deditque mihi Dominus duas tabulas lapideas scriptas digito Dei, et continentes omnia verba quae vobis locutus est in monte de medio ignis, quando concio populi congregata est.
   <font size="2">
    11
   </font>
   Cumque transissent quadraginta dies, et totidem noctes, dedit mihi Dominus duas tabulas lapideas, tabulas foederis,
   <font size="2">
    12
   </font>
   dixitque mihi: Surge, et descende hinc cito: quia populus tuus, quem eduxisti de Aegypto, deseruerunt velociter viam, quam demonstrasti eis, feceruntque sibi conflatile.
   <font size="2">
    13
   </font>
   Rursumque ait Dominus ad me: Cerno quod populus iste durae cervicis sit:
   <font size="2">
    14
   </font>
   dimitte me ut conteram eum, et deleam nomen eius de sub caelo, et constituam te super gentem, quae hac maior et fortior sit.
  </p>
  <p>
   <font size="2">
    15
   </font>
   Cumque de monte ardente descenderem, et duas tabulas foederis utraque tenerem manu,
   <font size="2">
    16
   </font>
   vidissemque vos pecasse Domino Deo vestro, et fecisse vobis vitulum conflatilem, ac deseruisse velociter viam eius, quam vobis ostenderat:
   <font size="2">
    17
   </font>
   proieci tabulas de manibus meis, confregique eas in conspectu vestro.
   <font size="2">
    18
   </font>
   Et procidi ante Dominum sicut prius, quadraginta diebus et noctibus panem non comedens, et aquam non bibens, propter omnia peccata vestra quae gessistis contra Dominum, et eum ad iracundiam provocastis:
   <font size="2">
    19
   </font>
   timui enim indignationem et iram illius, qua adversum vos concitatus, delere vos voluit. Et exaudivit me Dominus etiam hac vice.
   <font size="2">
    20
   </font>
   Adversum Aaron quoque vehementer iratus, voluit eum conterere, et pro illo similiter deprecatus sum.
   <font size="2">
    21
   </font>
   Peccatum autem vestrum quod feceratis, id est, vitulum, arripiens, igne combussi, et in frusta comminuens, omninoque in pulverem redigens, proieci in torrentem, qui de monte descendit.
  </p>
  <p>
   <font size="2">
    22
   </font>
   In incendio quoque, et in tentatione, et in Sepulchris concupiscentiae provocastis Dominum:
   <font size="2">
    23
   </font>
   et quando misit vos de Cadesbarne, dicens: Ascendite, et possidete terram, quam dedi vobis, et contempsistis imperium Domini Dei vestri, et non credidistis ei, neque vocem eius audire voluistis:
   <font size="2">
    24
   </font>
   sed semper fuistis rebelles a die qua nosse vos coepi.
  </p>
  <p>
   <font size="2">
    25
   </font>
   Et iacui coram Domino quadraginta diebus ac noctibus, quibus eum suppliciter deprecabar, ne deleret vos ut fuerat comminatus:
   <font size="2">
    26
   </font>
   et orans dixi: Domine Deus, ne disperdas populum tuum, et haereditatem tuam, quam redemisti in magnitudine tua, quos eduxisti de Aegypto in manu forti.
   <font size="2">
    27
   </font>
   Recordare servorum tuorum Abraham, Isaac, et Iacob: ne aspicias duritiam populi huius, et impietatem atque peccatum:
   <font size="2">
    28
   </font>
   ne forte dicant habitatores terrae, de qua eduxisti nos: Non poterat Dominus introducere eos in terram, quam pollicitus est eis, et oderat illos: idcirco eduxit, ut interficeret eos in solitudine:
   <font size="2">
    29
   </font>
   qui sunt populus tuus et haereditas tua, quos eduxisti in fortitudine tua magna, et in brachio tuo extento.
  </p>
  <p>
   <a name="10">
    [10]
   </a>
   <font size="2">
    1
   </font>
   In tempore illo dixit Dominus ad me: Dola tibi duas tabulas lapideas, sicut priores fuerunt, et ascende ad me in montem: faciesque arcam ligneam,
   <font size="2">
    2
   </font>
   et scribam in tabulis verba quae fuerunt in his qui ante confregisti: ponesque eas in arca.
   <font size="2">
    3
   </font>
   Feci igitur arcam de lignis setim. Cumque dolassem duas tabulas lapideas instar priorum, ascendi in montem, habens eas in manibus.
   <font size="2">
    4
   </font>
   Scripsitque in tabulis, iuxta id quod prius scripserat, verba decem, quae locutus est Dominus ad vos in monte de medio ignis, quando populus congregatus est: et dedit eas mihi.
   <font size="2">
    5
   </font>
   Reversusque de monte, descendi, et posui tabulas in arcam, quam feceram, quae hucusque ibi sunt, sicut mihi praecepit Dominus.
  </p>
  <p>
   <font size="2">
    6
   </font>
   Filii autem Israel moverunt castra ex Beroth filiorum Iacan in Mosera, ubi Aaron mortuus ac sepultus est, pro quo sacerdotio functus est Eleazar filius eius.
   <font size="2">
    7
   </font>
   Inde venerunt in Gadgad: de quo loco profecti, castrametati sunt in Ietebatha, in terra aquarum atque torrentium.
  </p>
  <p>
   <font size="2">
    8
   </font>
   Eo tempore separavit tribum Levi, ut portaret arcam foederis Domini, et staret coram eo in ministerio, ac benediceret in nomine illius usque in praesentem diem.
   <font size="2">
    9
   </font>
   Quam ob rem non habuit Levi partem, neque possessionem cum fratribus suis: quia ipse Dominus possessio eius est, sicut promisit ei Dominus Deus tuus.
  </p>
  <p>
   <font size="2">
    10
   </font>
   Ego autem steti in monte, sicut prius, quadraginta diebus ac noctibus: exaudivitque me Dominus etiam hac vice, et te perdere noluit.
   <font size="2">
    11
   </font>
   Dixitque mihi: Vade, et praecede populum, ut ingrediatur, et possideat terram, quam iuravi patribus eorum ut traderem eis.
  </p>
  <p>
   <font size="2">
    12
   </font>
   Et nunc Israel, quid Dominus Deus tuus petit a te, nisi ut timeas Dominum Deum tuum, et ambules in viis eius, et diligas eum, ac servias Domino Deo tuo in toto corde tuo, et in tota anima tua:
   <font size="2">
    13
   </font>
   custodiasque mandata Domini, et caeremonias eius, quas ego hodie praecipio tibi, ut bene sit tibi?
   <font size="2">
    14
   </font>
   En Domini Dei tui caelum est, et caelum caeli, terra, et omnia quae in ea sunt:
   <font size="2">
    15
   </font>
   et tamen patribus tuis conglutinatus est Dominus, et amavit eos, elegitque semen eorum post eos, id est, vos, de cunctis gentibus, sicut hodie comprobatur.
  </p>
  <p>
   <font size="2">
    16
   </font>
   Circumcidite igitur praeputium cordis vestri, et cervicem vestram ne induretis amplius:
   <font size="2">
    17
   </font>
   quia Dominus Deus vester ipse est Deus deorum, et Dominus dominantium, Deus magnus, et potens, et terribilis, qui personam non accipit, nec munera.
   <font size="2">
    18
   </font>
   Facit iudicium pupillo et viduae; amat peregrinum, et dat ei victum atque vestitum.
   <font size="2">
    19
   </font>
   Et vos ergo amate peregrinos, quia et ipsi fuistis advenae in terra Aegypti.
   <font size="2">
    20
   </font>
   Dominum Deum tuum timebis, et ei soli servies: ipsi adhaerebis, iurabisque in nomine illius.
   <font size="2">
    21
   </font>
   Ipse est laus tua, et Deus tuus, qui fecit tibi haec magnalia et terribilia, quae viderunt oculi tui.
   <font size="2">
    22
   </font>
   In septuaginta animabus descenderunt patres tui in Aegyptum, et ecce nunc multiplicavit te Dominus Deus tuus sicut astra caeli.
  </p>
  <p>
   <a name="11">
    [11]
   </a>
   <font size="2">
    1
   </font>
   Ama itaque Dominum Deum tuum, et observa praecepta eius et caeremonias, iudicia atque mandata, omni tempore.
  </p>
  <p>
   <font size="2">
    2
   </font>
   Cognoscite hodie quae ignorant filii vestri, qui non viderunt disciplinam Domini Dei vestri, magnalia eius et robustam manum, extentumque brachium,
   <font size="2">
    3
   </font>
   signa et opera quae fecit in medio Aegypti Pharaoni regi, et universae terrae eius,
   <font size="2">
    4
   </font>
   omnique exercitui Aegyptiorum, et equis ac curribus: quomodo operuerint eos aquae maris Rubri, cum vos persequerentur, et deleverit eos Dominus usque in praesentem diem:
   <font size="2">
    5
   </font>
   vobisque quae fecerit in solitudine donec veniretis ad hunc locum:
   <font size="2">
    6
   </font>
   et Dathan atque Abiron filiis Eliab, qui fuit filius Ruben: quos aperto ore suo terra absorbuit, cum domibus et tabernaculis, et universa substantia eorum, quam habebant in medio Israel.
  </p>
  <p>
   <font size="2">
    7
   </font>
   Oculi vestri viderunt opera Domini magna quae fecit,
   <font size="2">
    8
   </font>
   ut custodiatis universa mandata illius, quae ego hodie praecipio vobis, et possitis introire, et possidere terram, ad quam ingredimini,
   <font size="2">
    9
   </font>
   multoque in ea vivatis tempore: quam sub iuramento pollicitus est Dominus patribus vestris, et semini eorum, lacte et melle manantem.
   <font size="2">
    10
   </font>
   Terra enim, ad quam ingrederis possidendam, non est sicut terra Aegypti, de qua existi, ubi iacto semine in hortorum morem aquae ducuntur irriguae:
   <font size="2">
    11
   </font>
   sed montuosa est et campestris, de caelo expectans pluvias,
   <font size="2">
    12
   </font>
   quam Dominus Deus tuus semper invisit, et oculi illius in ea sunt a principio anni usque ad finem eius.
  </p>
  <p>
   <font size="2">
    13
   </font>
   Si ergo obedieritis mandatis meis, quae ego hodie praecipio vobis, ut diligatis Dominum Deum vestrum, et serviatis ei in toto corde vestro, et in tota anima vestra:
   <font size="2">
    14
   </font>
   dabit pluviam terrae vestrae temporaneam et serotinam, ut colligatis frumentum, et vinum, et oleum,
   <font size="2">
    15
   </font>
   foenumque ex agris ad pascenda iumenta, et ut ipsi comedatis ac saturemini.
   <font size="2">
    16
   </font>
   Cavete ne forte decipiatur cor vestrum, et recedatis a Domino, serviatisque diis alienis, et adoretis eos:
   <font size="2">
    17
   </font>
   iratusque Dominus claudat caelum, et pluviae non descendant, nec terra det germen suum, pereatisque velociter de terra optima, quam Dominus daturus est vobis.
  </p>
  <p>
   <font size="2">
    18
   </font>
   Ponite haec verba mea in cordibus et in animis vestris, et suspendite ea pro signo in manibus, et inter oculos vestros collocate.
   <font size="2">
    19
   </font>
   Docete filios vestros ut illa meditentur: quando sederis in domo tua, et ambulaveris in via, et accubueris atque surrexeris.
   <font size="2">
    20
   </font>
   Scribes ea super postes et ianuas domus tuae,
   <font size="2">
    21
   </font>
   ut multiplicentur dies tui, et filiorum tuorum in terra, quam iuravit Dominus patribus tuis, ut daret eis quamdiu caelum imminet terrae.
   <font size="2">
    22
   </font>
   Si enim custodieritis mandata quae ego praecipio vobis, et feceritis ea, ut diligatis Dominum Deum vestrum, et ambuletis in omnibus viis eius, adhaerentes ei,
   <font size="2">
    23
   </font>
   disperdet Dominus omnes gentes istas ante faciem vestram, et possidebitis eas, quae maiores et fortiores vobis sunt.
   <font size="2">
    24
   </font>
   Omnis locus, quem calcaverit pes vester, vester erit. A deserto, et a Libano, a flumine magno Euphrate usque ad mare occidentale erunt termini vestri.
   <font size="2">
    25
   </font>
   Nullus stabit contra vos: terrorem vestrum et formidinem dabit Dominus Deus vester super omnem terram quam calcaturi estis, sicut locutus est vobis.
  </p>
  <p>
   <font size="2">
    26
   </font>
   En propono in conspectu vestro hodie benedictionem et maledictionem:
   <font size="2">
    27
   </font>
   benedictionem, si obedieritis mandatis Domini Dei vestri, quae ego hodie praecipio vobis:
   <font size="2">
    28
   </font>
   maledictionem, si non obedieritis mandatis Domini Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis.
   <font size="2">
    29
   </font>
   Cum vero introduxerit te Dominus Deus tuus in terram, ad quam pergis habitandam, pones benedictionem super montem Garizim, maledictionem super montem Hebal:
   <font size="2">
    30
   </font>
   qui sunt trans Iordanem, post viam quae vergit ad solis occubitum in terra Chananaei, qui habitat in campestribus contra Galgalam, quae est iuxta vallem tendentem et intrantem procul.
   <font size="2">
    31
   </font>
   Vos enim transibitis Iordanem, ut possideatis terram quam Dominus Deus vester daturus est vobis, ut habeatis et possideatis illam.
   <font size="2">
    32
   </font>
   Videte ergo ut impleatis caeremonias atque iudicia, quae ego hodie ponam in conspectu vestro.
  </p>
  <p>
   <a name="12">
    [12]
   </a>
   <font size="2">
    1
   </font>
   Haec sunt praecepta atque iudicia, quae facere debetis in terra, quam Dominus Deus patrum tuorum daturus est tibi, ut possideas eam cunctis diebus, quibus super humum gradieris.
  </p>
  <p>
   <font size="2">
    2
   </font>
   Subvertite omnia loca, in quibus coluerunt gentes, quas possessuri estis, deos suos super montes excelsos, et colles, et subter omne lignum frondosum.
   <font size="2">
    3
   </font>
   Dissipate aras eorum, et confringite statuas: lucos igne comburite, et idola comminuite: disperdite nomina eorum de locis illis.
  </p>
  <p>
   <font size="2">
    4
   </font>
   Non facietis ita Domino Deo vestro:
   <font size="2">
    5
   </font>
   sed ad locum, quem elegerit Dominus Deus vester de cunctis tribubus vestris, ut ponat nomen suum ibi, et habitet in eo, venietis:
   <font size="2">
    6
   </font>
   et offeretis in loco illo holocausta et victimas vestras, decimas et primitias manuum vestrarum, et vota atque donaria, primogenita boum et ovium.
   <font size="2">
    7
   </font>
   Et comedetis ibi in conspectu Domini Dei vestri: ac laetabimini in cunctis, ad quae miseritis manum vos et domus vestrae, in quibus benedixerit vobis Dominus Deus vester.
  </p>
  <p>
   <font size="2">
    8
   </font>
   Non facietis ibi quae nos hic facimus hodie, singuli quod sibi rectum videtur:
   <font size="2">
    9
   </font>
   neque enim usque in praesens tempus venistis ad requiem, et possessionem, quam Dominus Deus vester daturus est vobis.
   <font size="2">
    10
   </font>
   Transibitis Iordanem, et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum: et absque ullo timore habitetis
   <font size="2">
    11
   </font>
   in loco, quem elegerit Dominus Deus vester, ut sit nomen eius in eo: illuc omnia, quae praecipio, conferetis, holocausta, et hostias, ac decimas, et primitias manuum vestrarum: et quidquid praecipuum est in muneribus, quae vovebitis Domino.
   <font size="2">
    12
   </font>
   Ibi epulabimini coram Domino Deo vestro, vos et filii ac filiae vestrae, famuli et famulae, atque Levites qui in urbibus vestris commoratur: neque enim habet aliam partem et possessionem inter vos.
  </p>
  <p>
   <font size="2">
    13
   </font>
   Cave ne offeras holocausta tua in omni loco, quem videris:
   <font size="2">
    14
   </font>
   sed in eo, quem elegerit Dominus, in una tribuum tuarum offeres hostias, et facies quaecumque praecipio tibi.
   <font size="2">
    15
   </font>
   Sin autem comedere volueris, et te esus carnium delectaverit, occide, comede iuxta benedictionem Domini Dei tui, quam dedit tibi in urbibus tuis: sive immundum fuerit, hoc est, maculatum et debile: sive mundum, hoc est, integrum et sine macula, quod offerri licet, sicut capream et cervum, comedes:
   <font size="2">
    16
   </font>
   absque esu dumtaxat sanguinis, quem super terram quasi aquam effundes.
   <font size="2">
    17
   </font>
   Non poteris comedere in oppidis tuis decimam frumenti, et vini, et olei tui, primogenita armentorum et pecorum, et omnia quae voveris, et sponte offerre volueris, et primitias manuum tuarum:
   <font size="2">
    18
   </font>
   sed coram Domino Deo tuo comedes ea in loco, quem elegerit Dominus Deus tuus, tu et filius tuus, et filia tua, et servus et famula, atque Levites qui manet in urbibus tuis: et laetaberis et reficieris coram Domino Deo tuo in cunctis ad quae extenderis manum tuam.
   <font size="2">
    19
   </font>
   Cave ne derelinquas Levitem in omni tempore quo versaris in terra.
  </p>
  <p>
   <font size="2">
    20
   </font>
   Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua:
   <font size="2">
    21
   </font>
   locus autem, quem elegerit Dominus Deus tuus ut sit nomen eius ibi, si procul fuerit, occides de armentis et pecoribus, quae habueris, sicut praecepi tibi, et comedes in oppidis tuis, ut tibi placet.
   <font size="2">
    22
   </font>
   Sicut comeditur caprea et cervus, ita vesceris eis: et mundus et immundus in commune vescentur.
   <font size="2">
    23
   </font>
   Hoc solum cave, ne sanguinem comedas: sanguis enim eorum pro anima est, et idcirco non debes animam comedere cum carnibus:
   <font size="2">
    24
   </font>
   sed super terram fundes quasi aquam,
   <font size="2">
    25
   </font>
   ut bene sit tibi et filiis tuis post te, cum feceris quod placet in conspectu Domini.
   <font size="2">
    26
   </font>
   Quae autem sanctificaveris, et voveris Domino, tolles, et venies ad locum, quem elegerit Dominus:
   <font size="2">
    27
   </font>
   et offeres oblationes tuas carnem et sanguinem super altare Domini Dei tui: sanguinem hostiarum fundes in altari; carnibus autem ipse vesceris.
  </p>
  <p>
   <font size="2">
    28
   </font>
   Observa et audi omnia quae ego praecipio tibi, ut bene sit tibi et filiis tuis post te in sempiternum, cum feceris quod bonum est et placitum in conspectu Domini Dei tui.
  </p>
  <p>
   <font size="2">
    29
   </font>
   Quando disperdiderit Dominus Deus tuus ante faciem tuam gentes, ad quas ingredieris possidendas, et possederis eas, atque habitaveris in terra earum:
   <font size="2">
    30
   </font>
   cave ne imiteris eas, postquam te fuerint introeunte subversae, et requiras caeremonias earum, dicens: Sicut coluerunt gentes istae deos suos, ita et ego colam.
   <font size="2">
    31
   </font>
   Non facies similiter Domino Deo tuo. Omnes enim abominationes, quas aversatur Dominus, fecerunt diis suis, offerentes filios et filias, et comburentes igni.
   <font size="2">
    32
   </font>
   Quod praecipio tibi, hoc tantum facito Domino: nec addas quidquam, nec minuas.
  </p>
  <p>
   <a name="13">
    [13]
   </a>
   <font size="2">
    1
   </font>
   Si surrexerit in medio tui prophetes, aut qui somnium vidisse se dicat, et praedixerit signum atque portentum,
   <font size="2">
    2
   </font>
   et evenerit quod locutus est, et dixerit tibi: Eamus, et sequamur deos alienos quos ignoras, et serviamus eis:
   <font size="2">
    3
   </font>
   non audies verba prophetae illius aut somniatoris: quia tentat vos Dominus Deus vester, ut palam fiat utrum diligatis eum an non, in toto corde, et in tota anima vestra.
   <font size="2">
    4
   </font>
   Dominum Deum vestrum sequimini, et ipsum timete, et mandata illius custodite, et audite vocem eius: ipsi servietis, et ipsi adhaerebitis.
   <font size="2">
    5
   </font>
   Propheta autem ille aut fictor somniorum interficietur: quia locutus est ut vos averteret a Domino Deo vestro, qui eduxit vos de terra Aegypti, et redemit vos de domo servitutis: ut errare te faceret de via, quam tibi praecepit Dominus Deus tuus: et auferes malum de medio tui.
   <font size="2">
    6
   </font>
   Si tibi voluerit persuadere frater tuus filius matris tuae, aut filius tuus vel filia, sive uxor quae est in sinu tuo, aut amicus, quem diligis ut animam tuam, clam dicens: Eamus, et serviamus diis alienis, quos ignoras tu, et patres tui,
   <font size="2">
    7
   </font>
   cunctarum in circuitu gentium, quae iuxta vel procul sunt, ab initio usque ad finem terrae,
   <font size="2">
    8
   </font>
   non acquiescas ei, nec audias, neque parcat ei oculus tuus ut miserearis et occultes eum,
   <font size="2">
    9
   </font>
   sed statim interficies: sit primum manus tua super eum, et postea omnis populus mittat manum.
   <font size="2">
    10
   </font>
   Lapidibus obrutus necabitur: quia voluit te abstrahere a Domino Deo tuo, qui eduxit te de terra Aegypti, de domo servitutis:
   <font size="2">
    11
   </font>
   ut omnis Israel audiens timeat, et nequaquam ultra faciat quippiam huius rei simile.
   <font size="2">
    12
   </font>
   Si audieris in una urbium tuarum, quas Dominus Deus tuus dabit tibi ad habitandum, dicentes aliquos:
   <font size="2">
    13
   </font>
   Egressi sunt filii Belial de medio tui, et averterunt habitatores urbis suae, atque dixerunt: Eamus, et serviamus diis alienis quos ignoratis:
   <font size="2">
    14
   </font>
   quare sollicite et diligenter, rei veritate perspecta, si inveneris certum esse quod dicitur, et abominationem hanc opere perpetratam,
   <font size="2">
    15
   </font>
   statim percuties habitatores urbis illius in ore gladii, et delebis eam ac omnia quae in illa sunt, usque ad pecora.
   <font size="2">
    16
   </font>
   Quidquid etiam supellectilis fuerit, congregabis in medio platearum eius, et cum ipsa civitate succendes, ita ut universa consumas Domino Deo tuo, et sit tumulus sempiternus. Non aedificabitur amplius,
   <font size="2">
    17
   </font>
   et non adhaerebit de illo anathemate quidquam in manu tua: ut avertatur Dominus ab ira furoris sui, et misereatur tui, multiplicetque te sicut iuravit patribus tuis,
   <font size="2">
    18
   </font>
   quando audieris vocem Domini Dei tui custodiens omnia praecepta eius, quae ego praecipio tibi hodie, ut facias quod placitum est in conspectu Domini Dei tui.
  </p>
  <p>
   <a name="14">
    [14]
   </a>
   <font size="2">
    1
   </font>
   Filii estote Domini Dei vestri: non vos incidetis, nec facietis calvitium super mortuo:
   <font size="2">
    2
   </font>
   quoniam populus sanctus es Domino Deo tuo, et te elegit ut sis ei in populum peculiarem de cunctis gentibus, quae sunt super terram.
  </p>
  <p>
   <font size="2">
    3
   </font>
   Ne comedatis quae immunda sunt.
  </p>
  <p>
   <font size="2">
    4
   </font>
   Hoc est animal quod comedere debetis: bovem, et ovem, et capram,
   <font size="2">
    5
   </font>
   cervum et capream, bubalum, tragelaphum, pygargum, orygem, camelopardalum.
   <font size="2">
    6
   </font>
   Omne animal, quod in duas partes findit ungulam, et ruminat, comedetis.
   <font size="2">
    7
   </font>
   De his autem, quae ruminant, et ungulam non findunt, comedere non debetis, ut camelum, leporem, choerogryllum: haec, quia ruminant et non dividunt ungulam, immunda erunt vobis.
   <font size="2">
    8
   </font>
   Sus quoque, quoniam dividat ungulam et non ruminat, immunda erit. Carnibus eorum non vescemini, et cadavera non tangetis.
  </p>
  <p>
   <font size="2">
    9
   </font>
   Haec comedetis ex omnibus quae morantur in aquis: quae habent pinnulas et squamas, comedite:
   <font size="2">
    10
   </font>
   quae absque pinnulis et squamis sunt, ne comedatis, quia immunda sunt.
  </p>
  <p>
   <font size="2">
    11
   </font>
   Omnes aves mundas comedite.
   <font size="2">
    12
   </font>
   Immundas ne comedatis: aquilam scilicet, et gryphem, et haliaeetum,
   <font size="2">
    13
   </font>
   ixion et vulturem ac milvum iuxta genus suum:
   <font size="2">
    14
   </font>
   et omne corvini generis,
   <font size="2">
    15
   </font>
   et struthionem, ac noctuam, et larum, atque accipitrem iuxta genus suum:
   <font size="2">
    16
   </font>
   herodium ac cygnum, et ibin,
   <font size="2">
    17
   </font>
   ac mergulum, porphyrionem, et nycticoracem,
   <font size="2">
    18
   </font>
   onocrotalum, et charadrium, singula in genere suo: upupam quoque et vespertilionem.
   <font size="2">
    19
   </font>
   Et omne quod reptat et pennulas habet, immundum erit, et non comedetur.
   <font size="2">
    20
   </font>
   Omne quod mundum est, comedite.
  </p>
  <p>
   <font size="2">
    21
   </font>
   Quidquid autem morticinum est, ne vescamini ex eo. Peregrino, qui intra portas tuas est, da ut comedat, aut vende ei: quia tu populus sanctus Domini Dei tui es. Non coques haedum in lacte matris suae.
  </p>
  <p>
   <font size="2">
    22
   </font>
   Decimam partem separabis de cunctis fructibus tuis qui nascuntur in terra per annos singulos,
   <font size="2">
    23
   </font>
   et comedes in conspectu Domini Dei tui in loco quem elegerit, ut in eo nomen illius invocetur, decimam frumenti tui, et vini, et olei, et primogenita de armentis et ovibus tuis: ut discas timere Dominum Deum tuum omni tempore.
  </p>
  <p>
   <font size="2">
    24
   </font>
   Cum autem longior fuerit via, et locus quem elegerit Dominus Deus tuus, tibique benedixerit, nec potueris ad eum haec cuncta portare,
   <font size="2">
    25
   </font>
   vendes omnia, et in pretium rediges, portabisque manu tua, et proficisceris ad locum quem elegerit Dominus Deus tuus:
   <font size="2">
    26
   </font>
   et emes ex eadem pecunia quidquid tibi placuerit, sive ex armentis, sive ex ovibus, vinum quoque et siceram, et omne quod desiderat anima tua: et comedes coram Domino Deo tuo, et epulaberis tu et domus tua:
   <font size="2">
    27
   </font>
   et Levites qui intra portas tuas est, cave ne derelinquas eum, quia non habet aliam partem in possessione tua.
  </p>
  <p>
   <font size="2">
    28
   </font>
   Anno tertio separabis aliam decimam ex omnibus quae nascuntur tibi eo tempore, et repones intra ianuas tuas.
   <font size="2">
    29
   </font>
   Venietque Levites qui aliam non habet partem nec possessionem tecum, et peregrinus ac pupillus et vidua, qui intra portas tuas sunt, et comedent et saturabuntur: ut benedicat tibi Dominus Deus tuus in cunctis operibus manuum tuarum quae feceris.
  </p>
  <p>
   <a name="15">
    [15]
   </a>
   <font size="2">
    1
   </font>
   Septimo anno facies remissionem,
   <font size="2">
    2
   </font>
   quae hoc ordine celebrabitur. Cui debetur aliquid ab amico vel proximo ac fratre suo, repetere non poterit, quia annus remissionis est Domini.
   <font size="2">
    3
   </font>
   A peregrino et advena exiges: civem et propinquum repetendi non habebis potestatem.
   <font size="2">
    4
   </font>
   Et omnino indigens et mendicus non erit inter vos: ut benedicat tibi Dominus Deus tuus in terra, quam traditurus est tibi in possessionem.
   <font size="2">
    5
   </font>
   Si tamen audieris vocem Domini Dei tui, et custodieris universa quae iussit, et quae ego hodie praecipio tibi, benedicet tibi, ut pollicitus est.
   <font size="2">
    6
   </font>
   Foenerabis gentibus multis, et ipse a nullo accipies mutuum. Dominaberis nationibus plurimis, et tui nemo dominabitur.
  </p>
  <p>
   <font size="2">
    7
   </font>
   Si unus de fratribus tuis, qui morantur intra portas civitatis tuae in terra quam Dominus Deus tuus daturus est tibi, ad paupertatem venerit, non obdurabis cor tuum, nec contrahes manum,
   <font size="2">
    8
   </font>
   sed aperies eam pauperi, et dabis mutuum, quo eum indigere perspexeris.
   <font size="2">
    9
   </font>
   Cave ne forte subrepat tibi impia cogitatio, et dicas in corde tuo: Appropinquat septimus annus remissionis: et avertas oculos tuos a paupere fratre tuo, nolens ei quod postulat mutuum commodare: ne clamet contra te ad Dominum, et fiat tibi in peccatum.
   <font size="2">
    10
   </font>
   Sed dabis ei: nec ages quippiam callide in eius necessitatibus sublevandis, ut benedicat tibi Dominus Deus tuus in omni tempore, et in cunctis ad quae manum miseris.
   <font size="2">
    11
   </font>
   Non deerunt pauperes in terra habitationis tuae: idcirco ego praecipio tibi, ut aperias manum fratri tuo egeno et pauperi, qui tecum versatur in terra.
  </p>
  <p>
   <font size="2">
    12
   </font>
   Cum tibi venditus fuerit frater tuus Hebraeus aut Hebraea, et sex annis servierit tibi, in septimo anno dimittes eum liberum:
   <font size="2">
    13
   </font>
   et quem libertate donaveris, nequaquam vacuum abire patieris:
   <font size="2">
    14
   </font>
   sed dabis viaticum de gregibus, et de area, et torculari tuo, quibus Dominus Deus tuus benedixerit tibi.
   <font size="2">
    15
   </font>
   Memento quod et ipse servieris in terra Aegypti, et liberaverit te Dominus Deus tuus, et idcirco ego nunc praecipio tibi.
   <font size="2">
    16
   </font>
   Sin autem dixerit: Nolo egredi: eo quod diligat te, et domum tuam, et bene sibi apud te esse sentiat:
   <font size="2">
    17
   </font>
   assumes subulam, et perforabis aurem eius in ianua domus tuae, et serviet tibi usque in aeternum. Ancillae quoque similiter facies.
   <font size="2">
    18
   </font>
   Non avertas ab eis oculos tuos, quando dimiseris eos liberos, quoniam iuxta mercedem mercenarii per sex annos servivit tibi: ut benedicat tibi Dominus Deus tuus in cunctis operibus quae agis.
  </p>
  <p>
   <font size="2">
    19
   </font>
   De primogenitis, quae nascuntur in armentis, et in ovibus tuis, quidquid est sexus masculini, sanctificabis Domino Deo tuo. Non operaberis in primogenito bovis, et non tondebis primogenita ovium.
   <font size="2">
    20
   </font>
   In conspectu Domini Dei tui comedes ea per annos singulos in loco quem elegerit Dominus, tu et domus tua.
   <font size="2">
    21
   </font>
   Sin autem habuerit maculam, vel claudum fuerit, vel caecum, aut in aliqua parte deforme vel debile, non immolabitur Domino Deo tuo:
   <font size="2">
    22
   </font>
   sed intra portas urbis tuae comedes illud: tam mundus quam immundus similiter vescentur eis, quasi caprea et cervo.
   <font size="2">
    23
   </font>
   Hoc solum observabis, ut sanguinem eorum non comedas, sed effundes in terram quasi aquam.
  </p>
  <p>
   <a name="16">
    [16]
   </a>
   <font size="2">
    1
   </font>
   Observa mensem novarum frugum, et verni primum temporis, ut facias Phase Domino Deo tuo: quoniam in isto mense eduxit te Dominus Deus tuus de Aegypto nocte.
   <font size="2">
    2
   </font>
   Immolabisque Phase Domino Deo tuo de ovibus, et de bobus, in loco quem elegerit Dominus Deus tuus, ut habitet nomen eius ibi.
   <font size="2">
    3
   </font>
   Non comedes in eo panem fermentatum: septem diebus comedes absque fermento afflictionis panem, quoniam in pavore egressus es de Aegypto: ut memineris diei egressionis tuae de Aegypto, omnibus diebus vitae tuae.
   <font size="2">
    4
   </font>
   Non apparebit fermentum in omnibus terminis tuis septem diebus, et non remanebit de carnibus eius, quod immolatum est vespere in die primo, usque mane.
   <font size="2">
    5
   </font>
   Non poteris immolare Phase in qualibet urbium tuarum, quas Dominus Deus tuus daturus est tibi,
   <font size="2">
    6
   </font>
   sed in loco quem elegerit Dominus Deus tuus, ut habitet nomen eius ibi: immolabis Phase vespere ad solis occasum, quando egressus es de Aegypto.
   <font size="2">
    7
   </font>
   Et coques, et comedes in loco quem elegerit Dominus Deus tuus, maneque consurgens vades in tabernacula tua.
   <font size="2">
    8
   </font>
   Sex diebus comedes azyma: et in die septima, quia collecta est Domini Dei tui, non facies opus.
  </p>
  <p>
   <font size="2">
    9
   </font>
   Septem hebdomadas numerabis tibi ab ea die qua falcem in segetem miseris.
   <font size="2">
    10
   </font>
   Et celebraris diem festum hebdomadarum Domino Deo tuo, oblationem spontaneam manus tuae, quam offeres iuxta benedictionem Domini Dei tui:
   <font size="2">
    11
   </font>
   et epulaberis coram Domino Deo tuo, tu, filius tuus et filia tua, servus tuus et ancilla tua, et Levites qui est intra portas tuas, advena ac pupillus et vidua, qui morantur vobiscum: in loco quem elegerit Dominus Deus tuus, ut habitet nomen eius ibi.
   <font size="2">
    12
   </font>
   Et recordaberis quoniam servus fueris in Aegypto: custodiesque ac facies quae praecepta sunt.
  </p>
  <p>
   <font size="2">
    13
   </font>
   Solemnitatem quoque tabernaculorum celebrabis per septem dies, quando collegeris de area et torculari fruges tuas:
   <font size="2">
    14
   </font>
   et epulaberis in festivitate tua, tu, filius tuus et filia, servus tuus et ancilla, Levites quoque et advena, pupillus et vidua qui intra portas tuas sunt.
   <font size="2">
    15
   </font>
   Septem diebus Domino Deo tuo festa celebrabis in loco quem elegerit Dominus: benedicetque tibi Dominus Deus tuus in cunctis frugibus tuis, et in omni opere manuum tuarum, erisque in laetitia.
  </p>
  <p>
   <font size="2">
    16
   </font>
   Tribus vicibus per annum apparebit omne masculinum tuum in conspectu Domini Dei tui in loco quem elegerit: in solemnitate azymorum, in solemnitate hebdomadarum, et in solemnitate tabernaculorum. Non apparebit ante Dominum vacuus:
   <font size="2">
    17
   </font>
   sed offeret unusquisque secundum quod habuerit iuxta benedictionem Domini Dei sui, quam dederit ei.
  </p>
  <p>
   <font size="2">
    18
   </font>
   Iudices et magistros constitues in omnibus portis tuis, quas Dominus Deus tuus dederit tibi, per singulas tribus tuas: ut iudicent populum iusto iudicio,
   <font size="2">
    19
   </font>
   nec in alteram partem declinent. Non accipies personam, nec munera: quia munera excaecant oculos sapientum, et mutant verba iustorum.
   <font size="2">
    20
   </font>
   Iuste quod iustum est persequeris: ut vivas, et possideas terram, quam Dominus Deus tuus dederit tibi.
  </p>
  <p>
   <font size="2">
    21
   </font>
   Non plantabis lucum, et omnem arborem iuxta altare Domini Dei tui.
   <font size="2">
    22
   </font>
   Nec facies tibi, neque constitues statuam: quae odit Dominus Deus tuus.
  </p>
  <p>
   <a name="17">
    [17]
   </a>
   <font size="2">
    1
   </font>
   Non immolabis Domino Deo tuo ovem, et bovem, in quo est macula, aut quippiam vitii: quia abominatio est Domino Deo tuo.
  </p>
  <p>
   <font size="2">
    2
   </font>
   Cum reperti fuerint apud te intra unam portarum tuarum, quas Dominus Deus tuus dabit tibi, vir aut mulier qui faciant malum in conspectu Domini Dei tui, et transgrediantur pactum illius,
   <font size="2">
    3
   </font>
   ut vadant et servant diis alienis, et adorent eos, solem et lunam, et omnem militiam caeli, quae non praecepi:
   <font size="2">
    4
   </font>
   et hoc tibi fuerit nuntiatum, audiensque inquisieris diligenter et verum esse repereris, et abominatio facta est in Israel:
   <font size="2">
    5
   </font>
   educes virum ac mulierem, qui rem sceleratissimam perpetrarunt, ad portas civitatis tuae, et lapidibus obruentur.
   <font size="2">
    6
   </font>
   In ore duorum aut trium testium peribit qui interficietur. Nemo occidatur, uno contra se dicente testimonium.
   <font size="2">
    7
   </font>
   Manus testium prima interficiet eum, et manus reliqui populi extrema mittetur: ut auferas malum de medio tui.
  </p>
  <p>
   <font size="2">
    8
   </font>
   Si difficile et ambiguum apud te iudicium esse perspexeris inter sanguinem et sanguinem, causam et causam, lepram et lepram: et iudicum intra portas tuas videris verba variari: surge, et ascende ad locum, quem elegerit Dominus Deus tuus.
   <font size="2">
    9
   </font>
   Veniesque ad sacerdotes Levitici generis, et ad iudicem qui fuerit illo tempore: quaeresque ab eis, qui indicabunt tibi iudicii veritatem.
   <font size="2">
    10
   </font>
   Et facies quodcumque dixerint qui praesunt loco quem elegerit Dominus, et docuerint te
   <font size="2">
    11
   </font>
   iuxta legem eius, sequerisque sententiam eorum, nec declinabis ad dexteram neque ad sinistram.
   <font size="2">
    12
   </font>
   Qui autem superbierit, nolens obedire sacerdotis imperio, qui eo tempore ministrat Domino Deo tuo, et decreto iudicis, morietur homo ille, et auferes malum de Israel:
   <font size="2">
    13
   </font>
   cunctusque populus audiens timebit, ut nullus deinceps intumescat superbia.
  </p>
  <p>
   <font size="2">
    14
   </font>
   Cum ingressus fueris terram, quam Dominus Deus tuus dabit tibi, et possederis eam, habitaverisque in illa, et dixeris: Constituam super me regem, sicut habent omnes per circuitum nationes:
   <font size="2">
    15
   </font>
   eum constitues, quem Dominus Deus tuus elegerit de numero fratrum tuorum. Non poteris alterius gentis hominem regem facere, qui non sit frater tuus.
  </p>
  <p>
   <font size="2">
    16
   </font>
   Cumque fuerit constitutus, non multiplicabit sibi equos, nec reducet populum in Aegyptum, equitatus numero sublevatus, praesertim cum Dominus praeceperit vobis ut nequaquam amplius per eamdem viam revertamini.
   <font size="2">
    17
   </font>
   Non habebit uxores plurimas, quae alliciant animum eius, neque argenti et auri immensa pondera.
   <font size="2">
    18
   </font>
   Postquam autem sederit in solio regni sui, describet sibi Deuteronomium legis huius in volumine, accipiens exemplar a sacerdotibus Leviticae tribus,
   <font size="2">
    19
   </font>
   et habebit secum, legetque illud omnibus diebus vitae suae, ut discat timere Dominum Deum suum, et custodire verba et caeremonias eius, quae in lege praecepta sunt.
   <font size="2">
    20
   </font>
   Nec elevetur cor eius in superbiam super fratres suos, neque declinet in partem dexteram vel sinistram, ut longo tempore regnet ipse et filii eius super Israel.
  </p>
  <p>
   <a name="18">
    [18]
   </a>
   <font size="2">
    1
   </font>
   Non habebunt sacerdotes et Levitae, et omnes qui de eadem tribu sunt, partem et haereditatem cum reliquo Israel, quia sacrificia Domini, et oblationes eius comedent,
   <font size="2">
    2
   </font>
   et nihil aliud accipient de possessione fratrum suorum: Dominus enim ipse est haereditas eorum, sicut locutus est illis.
  </p>
  <p>
   <font size="2">
    3
   </font>
   Hoc erit iudicium sacerdotum a populo, et ab his qui offerunt victimas: sive bovem, sive ovem immolaverint, dabunt sacerdoti armum ac ventriculum:
   <font size="2">
    4
   </font>
   primitias frumenti, vini, et olei, et lanarum partem ex ovium tonsione.
   <font size="2">
    5
   </font>
   Ipsum enim elegit Dominus Deus tuus de cunctis tribubus tuis, ut stet, et ministret nomini Domini, ipse, et filii eius in sempiternum.
  </p>
  <p>
   <font size="2">
    6
   </font>
   Si exierit Levites ex una urbium tuarum ex omni Israel in qua habitat, et voluerit venire, desiderans locum quem elegerit Dominus,
   <font size="2">
    7
   </font>
   ministrabit in nomine Domini Dei sui, sicut omnes fratres eius Levitae, qui stabunt eo tempore coram Domino.
   <font size="2">
    8
   </font>
   Partem ciborum eamdem accipiet, quam et ceteri: excepto eo, quod in urbe sua ex paterna ei successione debetur.
  </p>
  <p>
   <font size="2">
    9
   </font>
   Quando ingressus fueris terram, quam Dominus Deus tuus dabit tibi, cave ne imitari velis abominationes illarum gentium.
   <font size="2">
    10
   </font>
   Nec inveniatur in te qui lustret filium suum, aut filiam, ducens per ignem: aut qui ariolos sciscitetur, et observet somnia atque auguria, nec sit maleficus,
   <font size="2">
    11
   </font>
   nec incantantor, nec qui pythones consulat, nec divinos, aut quaerat a mortuis veritatem.
   <font size="2">
    12
   </font>
   Omnia enim haec abominatur Dominus, et propter istiusmodi scelera delebit eos in introitu tuo.
   <font size="2">
    13
   </font>
   Perfectus eris, et absque macula cum Domino Deo tuo.
   <font size="2">
    14
   </font>
   Gentes istae, quarum possidebis terram, augures et divinos audiunt: tu autem a Domino Deo tuo aliter institutus es.
  </p>
  <p>
   <font size="2">
    15
   </font>
   Prophetam de gente tua et de fratribus tuis, sicut me, suscitabit tibi Dominus Deus tuus: ipsum audies,
   <font size="2">
    16
   </font>
   ut petisti a Domino Deo tuo in Horeb, quando concio congregata est, atque dixisti: Ultra non audiam vocem Domini Dei mei, et ignem hunc maximum amplius non videbo, ne moriar.
   <font size="2">
    17
   </font>
   Et ait Dominus mihi: Bene omnia sunt locuti.
   <font size="2">
    18
   </font>
   Prophetam suscitabo eis de medio fratrum suorum similem tui: et ponam verba mea in ore eius, loqueturque ad eos omnia quae praecepero illi.
   <font size="2">
    19
   </font>
   Qui autem verba eius, quae loquetur in nomine meo, audire noluerit, ego ultor existam.
   <font size="2">
    20
   </font>
   Propheta autem qui arrogantia depravatus voluerit loqui in nomine meo, quae ego non praecepi illi ut diceret, aut ex nomine alienorum deorum, interficietur.
   <font size="2">
    21
   </font>
   Quod si tacita cogitatione responderis: Quomodo possum intelligere verbum, quod Dominus non est locutus?
   <font size="2">
    22
   </font>
   hoc habebis signum: quod in nomine Domini propheta ille praedixerit, et non evenerit: hoc Dominus non est locutus, sed per tumorem animi sui propheta confinxit: et idcirco non timebis eum.
  </p>
  <p>
   <a name="19">
    [19]
   </a>
   <font size="2">
    1
   </font>
   Cum disperdiderit Dominus Deus tuus gentes, quarum tibi traditurus est terram, et possederis eam, habitaverisque in urbibus eius et in aedibus:
   <font size="2">
    2
   </font>
   tres civitates separabis tibi in medio terrae, quam Dominus Deus tuus dabit tibi in possessionem,
   <font size="2">
    3
   </font>
   sternens diligenter viam: et in tres aequaliter partes totam terrae tuae provinciam divides: ut habeat e vicino qui propter homicidium profugus est, quo possit evadere.
  </p>
  <p>
   <font size="2">
    4
   </font>
   Haec erit lex homicidae fugientis, cuius vita servanda est: qui percusserit proximum suum nesciens, et qui heri et nudiustertius nullum contra eum odium habuisse comprobatur:
   <font size="2">
    5
   </font>
   sed abiisse cum eo simpliciter in silvam ad ligna caedenda, et in succisione lignorum securis fugerit manu, ferrumque lapsum de manubrio amicum eius percusserit, et occiderit: hic ad unam supradictarum urbium confugiet, et vivet:
   <font size="2">
    6
   </font>
   ne forsitan proximus eius, cuius effusus est sanguis, dolore stimulatus, persequatur, et apprehendat eum si longior via fuerit, et percutiat animam eius, qui non est reus mortis: quia nullum contra eum, qui occisus est, odium prius habuisse monstratur.
   <font size="2">
    7
   </font>
   Idcirco praecipio tibi, ut tres civitates aequalis inter se spatii dividas.
   <font size="2">
    8
   </font>
   Cum autem dilataverit Dominus Deus tuus terminos tuos, sicut iuravit patribus tuis, et dederit tibi cunctam terram, quam eis pollicitus est
   <font size="2">
    9
   </font>
   (si tamen custodieris mandata eius, et feceris, quae hodie praecipio tibi, ut diligas Dominum Deum tuum, et ambules in viis eius omni tempore), addes tibi tres alias civitates, et supradictarum trium urbium numerum duplicabis:
   <font size="2">
    10
   </font>
   ut non effundatur sanguis innoxius in medio terrae, quam Dominus Deus tuus dabit tibi possidendam, ne sis sanguinis reus.
  </p>
  <p>
   <font size="2">
    11
   </font>
   Si quis autem, odio habens proximum suum, insidiatus fuerit vitae eius, surgensque percusserit illum, et mortuus fuerit, fugeritque ad unam de supradictis urbibus,
   <font size="2">
    12
   </font>
   mittent seniores civitatis illius, et arripient eum de loco effugii, tradentque in manu proximi, cuius sanguis effusus est, et morietur.
   <font size="2">
    13
   </font>
   Non miseraberis eius, et auferes innoxium sanguinem de Israel, ut bene sit tibi.
  </p>
  <p>
   <font size="2">
    14
   </font>
   Non assumes, et transferes terminos proximi tui, quos fixerunt priores in possessione tua, quam Dominus Deus tuus dabit tibi in terra quam acceperis possidendam.
  </p>
  <p>
   <font size="2">
    15
   </font>
   Non stabit testis unus contra aliquem, quidquid illud peccati, et facinoris fuerit: sed in ore duorum aut trium testium stabit omne verbum.
   <font size="2">
    16
   </font>
   Si steterit testis mendax contra hominem, accusans eum praevaricationis,
   <font size="2">
    17
   </font>
   stabunt ambo, quorum causa est, ante Dominum in conspectu sacerdotum et iudicum qui fuerint in diebus illis.
   <font size="2">
    18
   </font>
   Cumque diligentissime perscrutantes, invenerint falsum testem dixisse contra fratrem suum mendacium,
   <font size="2">
    19
   </font>
   reddent ei sicut fratri suo facere cogitavit, et auferes malum de medio tui:
   <font size="2">
    20
   </font>
   ut audientes ceteri timorem habeant, et nequaquam talia audeant facere.
   <font size="2">
    21
   </font>
   Non misereberis eius, sed animam pro anima, oculum pro oculo, dentem pro dente, manum pro manu, pedem pro pede exiges.
  </p>
  <p>
   <a name="20">
    [20]
   </a>
   <font size="2">
    1
   </font>
   Si exieris ad bellum contra hostes tuos, et videris equitatus et currus, et maiorem quam tu habeas adversarii exercitus multitudinem, non timebis eos: quia Dominus Deus tuus tecum est, qui eduxit te de terra Aegypti.
   <font size="2">
    2
   </font>
   Appropinquante autem iam praelio, stabit sacerdos ante aciem, et sic loquetur ad populum:
   <font size="2">
    3
   </font>
   Audi, Israel: vos hodie contra inimicos vestros pugnam committitis: non pertimescat cor vestrum, nolite metuere, nolite cedere, nec formidetis eos:
   <font size="2">
    4
   </font>
   quia Dominus Deus vester in medio vestri est, et pro vobis contra adversarios dimicabit, ut eruat vos de periculo.
   <font size="2">
    5
   </font>
   Duces quoque per singulas turmas audiente exercitu proclamabunt: Quis est homo qui aedificavit domum novam, et non dedicavit eam? vadat, et revertatur in domum suam, ne forte moriatur in bello, et alius dedicet eam.
   <font size="2">
    6
   </font>
   Quis est homo qui plantavit vineam, et necdum fecit eam esse communem, de qua vesci omnibus liceat? vadat, et revertatur in domum suam, ne forte moriatur in bello, et alius homo eius fungatur officio.
   <font size="2">
    7
   </font>
   Quis est homo, qui despondit uxorem, et non accepit eam? vadat, et revertatur in domum suam, ne forte moriatur in bello, et alius homo accipiat eam.
   <font size="2">
    8
   </font>
   His dictis addent reliqua, et loquentur ad populum: Quis est homo formidolosus, et corde pavido? vadat, et revertatur in domum suam, ne pavere faciat corda fratrum suorum, sicut ipse timore perterritus est.
   <font size="2">
    9
   </font>
   Cumque siluerint duces exercitus, et finem loquendi fecerint, unusquisque suos ad bellandum cuneos praeparabit.
  </p>
  <p>
   <font size="2">
    10
   </font>
   Siquando accesseris ad expugnandam civitatem, offeres ei primum pacem.
   <font size="2">
    11
   </font>
   Si receperit, et aperuerit tibi portas, cunctus populus, qui in ea est, salvabitur, et serviet tibi sub tributo.
   <font size="2">
    12
   </font>
   Sin autem foedus inire noluerit, et coeperit contra te bellum, oppugnabis eam.
   <font size="2">
    13
   </font>
   Cumque tradiderit Dominus Deus tuus illam in manu tua, percuties omne quod in ea generis masculini est, in ore gladii,
   <font size="2">
    14
   </font>
   absque mulieribus et infantibus, iumentis et ceteris quae in civitate sunt. Omnem praedam exercitui divides, et comedes de spoliis hostium tuorum, quae Dominus Deus tuus dederit tibi.
  </p>
  <p>
   <font size="2">
    15
   </font>
   Sic facies cunctis civitatibus, quae a te procul valde sunt, et non sunt de his urbibus, quas in possessionem accepturus es.
   <font size="2">
    16
   </font>
   De his autem civitatibus, quae dabuntur tibi, nullum omnino permittes vivere:
   <font size="2">
    17
   </font>
   sed interficies in ore gladii, Hethaeum videlicet, et Amorrhaeum, et Chananaeum, Pherezaeum, et Hevaeum, et Iebusaeum, sicut praecepit tibi Dominus Deus tuus:
   <font size="2">
    18
   </font>
   ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum.
  </p>
  <p>
   <font size="2">
    19
   </font>
   Quando obsederis civitatem multo tempore, et munitionibus circumdederis ut expugnes eam, non succides arbores, de quibus vesci potest, nec securibus per circuitum debes vastare regionem: quoniam lignum est, et non homo, nec potest bellantium contra te augere numerum.
   <font size="2">
    20
   </font>
   Si qua autem ligna non sunt pomifera, sed agrestia, et in ceteros apta usus, succide, et instrue machinas, donec capias civitatem, quae contra te dimicat.
  </p>
  <p>
   <a name="21">
    [21]
   </a>
   <font size="2">
    1
   </font>
   Quando inventum fuerit in terra, quam Dominus Deus tuus daturus est tibi, hominis cadaver occisi, et ignorabitur caedis reus,
   <font size="2">
    2
   </font>
   egredientur maiores natu, et iudices tui, et metientur a loco cadaveris singularum per circuitum spatia civitatum:
   <font size="2">
    3
   </font>
   et quam viciniorem ceteris esse perspexerint, seniores civitatis illius tollent vitulam de armento, quae non traxit iugum, nec terram scidit vomere,
   <font size="2">
    4
   </font>
   et ducent eam ad vallem asperam atque saxosam, quae numquam arata est, nec sementem recepit: et caedent in ea cervices vitulae:
   <font size="2">
    5
   </font>
   accedentque sacerdotes filii Levi, quos elegerit Dominus Deus tuus ut ministrent ei, et benedicant in nomine eius, et ad verbum eorum omne negotium, et quidquid mundum, vel immundum est, iudicetur.
   <font size="2">
    6
   </font>
   Et venient maiores natu civitatis illius ad interfectum, lavabuntque manus suas super vitulam, quae in valle percussa est,
   <font size="2">
    7
   </font>
   et dicent: Manus nostrae non effuderunt sanguinem hunc, nec oculi viderunt:
   <font size="2">
    8
   </font>
   propitius esto populo tuo Israel, quem redemisti, Domine, et ne reputes sanguinem innocentem in medio populi tui Israel. Et auferetur ab eis reatus sanguinis:
   <font size="2">
    9
   </font>
   tu autem alienus eris ab innocentis cruore, qui fusus est, cum feceris quod praecepit Dominus.
  </p>
  <p>
   <font size="2">
    10
   </font>
   Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris,
   <font size="2">
    11
   </font>
   et videris in numero captivorum mulierem pulchram, et adamaveris eam, voluerisque habere uxorem,
   <font size="2">
    12
   </font>
   introduces eam in domum tuam: quae radet caesariem, et circumcidet ungues,
   <font size="2">
    13
   </font>
   et deponet vestem, in qua capta est: sedensque in domo tua, flebit patrem et matrem suam uno mense: et postea intrabis ad eam, dormiesque cum illa, et erit uxor tua.
   <font size="2">
    14
   </font>
   Si autem postea non sederit animo tuo, dimittes eam liberam, nec vendere poteris pecunia, nec opprimere per potentiam: quia humiliasti eam.
  </p>
  <p>
   <font size="2">
    15
   </font>
   Si habuerit homo uxores duas, unam dilectam, et alteram odiosam, genuerintque ex eo liberos, et fuerit filius odiosae primogenitus,
   <font size="2">
    16
   </font>
   volueritque substantiam inter filios suos dividere, non poterit filium dilectae facere primogenitum, et praeferre filio odiosae:
   <font size="2">
    17
   </font>
   sed filium odiosae agnoscet primogenitum, dabitque ei de his quae habuerit cuncta duplicia: iste est enim principium liberorum eius, et huic debentur primogenita.
  </p>
  <p>
   <font size="2">
    18
   </font>
   Si genuerit homo filium contumacem et protervum, qui non audiat patris aut matris imperium, et coercitus obedire contempserit:
   <font size="2">
    19
   </font>
   apprehendent eum, et ducent ad seniores civitatis illius, et ad portam iudicii,
   <font size="2">
    20
   </font>
   dicentque ad eos: Filius noster iste protervus et contumax est: monita nostra audire contemnit, comessationibus vacat, et luxuriae atque conviviis:
   <font size="2">
    21
   </font>
   lapidibus eum obruet populus civitatis, et morietur, ut auferatis malum de medio vestri, et universus Israel audiens pertimescat.
  </p>
  <p>
   <font size="2">
    22
   </font>
   Quando peccaverit homo quod morte plectendum est, et adiudicatus morti appensus fuerit in patibulo:
   <font size="2">
    23
   </font>
   non permanebit cadaver eius in ligno, sed in eadem die sepelietur: quia maledictus a Deo est qui pendet in ligno: et nequaquam contaminabis terram tuam, quam Dominus Deus tuus dederit tibi in possessionem.
  </p>
  <p>
   <a name="22">
    [22]
   </a>
   <font size="2">
    1
   </font>
   Non videbis bovem fratris tui, aut ovem errantem, et praeteribis: sed reduces fratri tuo,
   <font size="2">
    2
   </font>
   etiamsi non est propinquus frater tuus, nec nosti eum: duces in domum tuam, et erunt apud te quamdiu quaerat ea frater tuus, et recipiat.
  </p>
  <p>
   <font size="2">
    3
   </font>
   Similiter facies de asino, et de vestimento, et de omni re fratris tui, quae perierit: si inveneris eam, ne negligas quasi alienam.
   <font size="2">
    4
   </font>
   Si videris asinum fratris tui aut bovem cecidisse in via, non despicies, sed sublevabis cum eo.
   <font size="2">
    5
   </font>
   Non induetur mulier veste virili, nec vir utetur veste feminea: abominabilis enim apud Deum est qui facit haec.
  </p>
  <p>
   <font size="2">
    6
   </font>
   Si ambulans per viam, in arbore vel in terra nidum avis inveneris, et matrem pullis vel ovis desuper incubantem: non tenebis eam cum filiis,
   <font size="2">
    7
   </font>
   sed abire patieris, captos tenens filios: ut bene sit tibi, et longo vivas tempore.
  </p>
  <p>
   <font size="2">
    8
   </font>
   Cum aedificaveris domum novam, facies murum tecti per circuitum: ne effundatur sanguis in domo tua, et sis reus labente alio, et in praeceps ruente.
  </p>
  <p>
   <font size="2">
    9
   </font>
   Non seres vineam tuam altero semine: ne et sementis quam sevisti, et quae nascuntur ex vinea, pariter sanctificentur.
   <font size="2">
    10
   </font>
   Non arabis in bove simul et asino.
   <font size="2">
    11
   </font>
   Non indueris vestimento, quod ex lana linoque contextum est.
  </p>
  <p>
   <font size="2">
    12
   </font>
   Funiculos in fimbriis facies per quatuor angulos pallii tui, quo operieris.
  </p>
  <p>
   <font size="2">
    13
   </font>
   Si duxerit vir uxorem, et postea odio habuerit eam,
   <font size="2">
    14
   </font>
   quaesieritque occasiones quibus dimittat eam, obiciens ei nomen pessimum, et dixerit: Uxorem hanc accepi, et ingressus ad eam non inveni virginem:
   <font size="2">
    15
   </font>
   tollent eam pater et mater eius, et ferent secum signa virginitatis eius ad seniores urbis qui in porta sunt:
   <font size="2">
    16
   </font>
   et dicet pater: Filiam meam dedi huic uxorem: quam quia odit,
   <font size="2">
    17
   </font>
   imponit ei nomen pessimum, ut dicat: Non inveni filiam tuam virginem: et ecce haec sunt signa virginitatis filiae meae. Expandent vestimentum coram senioribus civitatis:
   <font size="2">
    18
   </font>
   apprehendentque senes urbis illius virum, et verberabunt illum,
   <font size="2">
    19
   </font>
   condemnantes insuper centum siclis argenti, quos dabit patri puellae, quoniam diffamavit nomen pessimum super virginem Israel: habebitque eam uxorem, et non poterit dimittere eam omnibus diebus vitae suae.
  </p>
  <p>
   <font size="2">
    20
   </font>
   Quod si verum est quod obicit, et non est in puella inventa virginitas,
   <font size="2">
    21
   </font>
   eicient eam extra fores domus patris sui, et lapidibus obruent viri civitatis illius, et morietur: quoniam fecit nefas in Israel, ut fornicaretur in domo patris sui: et auferes malum de medio tui.
  </p>
  <p>
   <font size="2">
    22
   </font>
   Si dormierit vir cum uxore alterius, uterque morietur, id est, adulter et adultera: et auferes malum de Israel.
  </p>
  <p>
   <font size="2">
    23
   </font>
   Si puellam virginem desponderit vir, et invenerit eam aliquis in civitate, et concubuerit cum ea,
   <font size="2">
    24
   </font>
   educes utrumque ad portam civitatis illius, et lapidibus obruentur: puella, quia non clamavit, cum esset in civitate: vir, quia humiliavit uxorem proximi sui: et auferes malum de medio tui.
   <font size="2">
    25
   </font>
   Sin autem in agro repererit vir puellam, quae desponsata est, et apprehendens concubuerit cum ea, ipse morietur solus:
   <font size="2">
    26
   </font>
   puella nihil patietur, nec est rea mortis: quoniam sicut latro consurgit contra fratrem suum, et occidit animam eius, ita et puella perpessa est.
   <font size="2">
    27
   </font>
   Sola erat in agro: clamavit, et nullus affuit qui liberaret eam.
  </p>
  <p>
   <font size="2">
    28
   </font>
   Si invenerit vir puellam virginem, quae non habet sponsum, et apprehendens concubuerit cum illa, et res ad iudicium venerit:
   <font size="2">
    29
   </font>
   dabit qui dormivit cum ea, patri puellae quinquaginta siclos argenti, et habebit eam uxorem, quia humiliavit illam: non poterit dimittere eam cunctis diebus vitae suae.
   <font size="2">
    30
   </font>
   Non accipiet homo uxorem patris sui, nec revelabit operimentum eius.
  </p>
  <p>
   <a name="23">
    [23]
   </a>
   <font size="2">
    1
   </font>
   Non intravit eunuchus, attritis vel amputatis testiculis et abscisso veretro, ecclesiam Domini.
   <font size="2">
    2
   </font>
   Non ingredietur mamzer, hoc est, de scorto natus, in ecclesiam Domini, usque ad decimam generationem.
   <font size="2">
    3
   </font>
   Ammonites et Moabites etiam post decimam generationem non intrabunt ecclesiam Domini in aeternum:
   <font size="2">
    4
   </font>
   quia noluerunt vobis occurrere cum pane et aqua in via quando egressi estis de Aegypto: et quia conduxerunt contra te Balaam filium Beor de Mesopotamia Syriae, ut malediceret tibi:
   <font size="2">
    5
   </font>
   et noluit Dominus Deus tuus audire Balaam, vertitque maledictionem eius in benedictionem tuam, eo quod diligeret te.
   <font size="2">
    6
   </font>
   Non facies cum eis pacem, nec quaeras eis bona cunctis diebus vitae tuae in sempiternum.
  </p>
  <p>
   <font size="2">
    7
   </font>
   Non abominaberis Idumaeum, quia frater tuus est: nec Aegyptium, quia advena fuisti in terra eius.
   <font size="2">
    8
   </font>
   Qui nati fuerint ex eis, tertia generatione intrabunt in ecclesiam Domini.
  </p>
  <p>
   <font size="2">
    9
   </font>
   Quando egressus fueris adversus hostes tuos in pugnam, custodies te ab omni re mala.
   <font size="2">
    10
   </font>
   Si fuerit inter vos homo, qui nocturno pollutus sit somnio, egredietur extra castra,
   <font size="2">
    11
   </font>
   et non revertetur, priusquam ad vesperam lavetur aqua: et post solis occasum regredietur in castra.
   <font size="2">
    12
   </font>
   Habebis locum extra castra, ad quem egrediaris ad requisita naturae,
   <font size="2">
    13
   </font>
   gerens paxillum in balteo: cumque sederis, fodies per circuitum, et egesta humo operies
   <font size="2">
    14
   </font>
   quo revelatus es: Dominus enim Deus tuus ambulat in medio castrorum, ut eruat te, et tradat tibi inimicos tuos: et sint castra tua sancta, et nihil in eis appareat foeditatis, ne derelinquat te.
  </p>
  <p>
   <font size="2">
    15
   </font>
   Non trades servum domino suo, qui ad te confugerit.
   <font size="2">
    16
   </font>
   Habitabit tecum in loco, qui ei placuerit, et in una urbium tuarum requiescet: ne contristes eum.
  </p>
  <p>
   <font size="2">
    17
   </font>
   Non erit meretrix de filiabus Israel, nec scortator de filiis Israel.
   <font size="2">
    18
   </font>
   Non offeres mercedem prostibuli, nec pretium canis in domo Domini Dei tui, quidquid illud est quod voveris: quia abominatio est utrumque apud Dominum Deum tuum.
  </p>
  <p>
   <font size="2">
    19
   </font>
   Non foenerabis fratri tuo ad usuram pecuniam, nec fruges, nec quamlibet aliam rem:
   <font size="2">
    20
   </font>
   sed alieno. Fratri autem tuo absque usura id quo indiget, commodabis: ut benedicat tibi Dominus Deus tuus in omni opere tuo in terra, ad quam ingredieris possidendam.
  </p>
  <p>
   <font size="2">
    21
   </font>
   Cum votum voveris Domino Deo tuo, non tardabis reddere: quia requiret illud Dominus Deus tuus, et si moratus fueris, reputabitur tibi in peccatum.
   <font size="2">
    22
   </font>
   Si nolueris polliceri, absque peccato eris.
   <font size="2">
    23
   </font>
   Quod autem semel egressum est de labiis tuis, observabis, et facies sicut promisisti Domino Deo tuo, et propria voluntate et ore tuo locutus es.
  </p>
  <p>
   <font size="2">
    24
   </font>
   Ingressus vineam proximi tui, comede uvas, quantum tibi placuerit: foras autem ne efferas tecum.
   <font size="2">
    25
   </font>
   Si intraveris in segetem amici tui, franges spicas, et manu conteres: falce autem non metes.
  </p>
  <p>
   <a name="24">
    [24]
   </a>
   <font size="2">
    1
   </font>
   Si acceperit homo uxorem, et habuerit eam, et non invenerit gratiam ante oculos eius propter aliquam foeditatem: scribet libellum repudii, et dabit in manu illius, et dimittet eam de domo sua.
   <font size="2">
    2
   </font>
   Cumque egressa alterum maritum duxerit,
   <font size="2">
    3
   </font>
   et ille quoque oderit eam, dederitque ei libellum repudii, et dimiserit de domo sua, vel certe mortuus fuerit:
   <font size="2">
    4
   </font>
   non poterit prior maritus recipere eam in uxorem: quia polluta est, et abominabilis facta est coram Domino: ne peccare facias terram tuam, quam Dominus Deus tuus tradiderit tibi possidendam.
  </p>
  <p>
   <font size="2">
    5
   </font>
   Cum acceperit homo nuper uxorem, non procedet ad bellum, nec ei quippiam necessitatis iniungetur publicae, sed vacabit absque culpa domi suae, ut uno anno laetetur cum uxore sua.
  </p>
  <p>
   <font size="2">
    6
   </font>
   Non accipies loco pignoris inferiorem, et superiorem molam: quia animam suam opposuit tibi.
  </p>
  <p>
   <font size="2">
    7
   </font>
   Si deprehensus fuerit homo sollicitans fratrem suum de filiis Israel, et vendito eo acceperit pretium, interficietur, et auferes malum de medio tui.
  </p>
  <p>
   <font size="2">
    8
   </font>
   Observa diligenter ne incurras plagam leprae, sed facies quaecumque docuerint te sacerdotes Levitici generis, iuxta id quod praecepi eis, et imple sollicite.
   <font size="2">
    9
   </font>
   Mementote quae fecerit Dominus Deus vester Mariae in via cum egrederemini de Aegypto.
  </p>
  <p>
   <font size="2">
    10
   </font>
   Cum repetes a proximo tuo rem aliquam, quam debet tibi, non ingredieris domum eius ut pignus auferas:
   <font size="2">
    11
   </font>
   sed stabis foris, et ille tibi proferet quod habuerit.
   <font size="2">
    12
   </font>
   Sin autem pauper est, non pernoctabit apud te pignus,
   <font size="2">
    13
   </font>
   sed statim reddes ei ante solis occasum: ut dormiens in vestimento suo, benedicat tibi, et habeas iustitiam coram Domino Deo tuo.
  </p>
  <p>
   <font size="2">
    14
   </font>
   Non negabis mercedem indigentis, et pauperis fratris tui, sive advenae, qui tecum moratur in terra, et intra portas tuas est:
   <font size="2">
    15
   </font>
   sed eadem die reddes ei pretium laboris sui ante solis occasum, quia pauper est, et ex eo sustentat animam suam: ne clamet contra te ad Dominum, et reputetur tibi in peccatum.
  </p>
  <p>
   <font size="2">
    16
   </font>
   Non occidentur patres pro filiis, neque filii pro patribus, sed unusquisque pro peccato suo morietur.
  </p>
  <p>
   <font size="2">
    17
   </font>
   Non pervertes iudicium advenae et pupilli, nec auferes pignoris loco viduae vestimentum.
   <font size="2">
    18
   </font>
   Memento quod servieris in Aegypto, et eruerit te Dominus Deus tuus inde. Idcirco praecipio tibi ut facias hanc rem.
   <font size="2">
    19
   </font>
   Quando messueris segetem in agro tuo, et oblitus manipulum reliqueris, non reverteris, ut tollas illum: sed advenam, et pupillum, et viduam auferre patieris, ut benedicat tibi Dominus Deus tuus in omni opere manuum tuarum.
   <font size="2">
    20
   </font>
   Si fruges collegeris olivarum, quidquid remanserit in arboribus, non reverteris ut colligas: sed relinques advenae, pupillo, ac viduae.
   <font size="2">
    21
   </font>
   Si vindemiaveris vineam tuam, non colliges remanentes racemos: sed cedent in usus advenae, pupilli, ac viduae.
   <font size="2">
    22
   </font>
   Memento quod et tu servieris in Aegypto, et idcirco praecipio tibi ut facias hanc rem.
  </p>
  <p>
   <a name="25">
    [25]
   </a>
   <font size="2">
    1
   </font>
   Si fuerit causa inter aliquos, et interpellaverint iudices: quem iustum esse perspexerint, illi iustitiae palmam dabunt: quem impium, condemnabunt impietatis.
   <font size="2">
    2
   </font>
   Sin autem eum, qui peccavit, dignum viderint plagis: prosternent, et coram se facient verberari. Pro mensura peccati erit et plagarum modus:
   <font size="2">
    3
   </font>
   ita dumtaxat, ut quadragenarium numerum non excedant: ne foede laceratus ante oculos tuos abeat frater tuus.
  </p>
  <p>
   <font size="2">
    4
   </font>
   Non ligabis os bovis terentis in area fruges tuas.
  </p>
  <p>
   <font size="2">
    5
   </font>
   Quando habitaverint fratres simul, et unus ex eis absque liberis mortuus fuerit, uxor defuncti non nubet alteri: sed accipiet eam frater eius, et suscitabit semen fratris sui:
   <font size="2">
    6
   </font>
   et primogenitum ex ea filium nomine illius appellabit, ut non deleatur nomen eius ex Israel.
   <font size="2">
    7
   </font>
   Sin autem noluerit accipere uxorem fratris sui, quae ei lege debetur, perget mulier ad portam civitatis, et interpellabit maiores natu, dicetque: Non vult frater viri mei suscitare nomen fratris sui in Israel, nec me in coniugem sumere.
   <font size="2">
    8
   </font>
   Statimque accersiri eum facient, et interrogabunt. Si responderit: Nolo eam uxorem accipere:
   <font size="2">
    9
   </font>
   accedet mulier ad eum coram senioribus, et tollet calceamentum de pede eius, spuetque in faciem illius, et dicet: Sic fiet homini, qui non aedificat domum fratris sui.
   <font size="2">
    10
   </font>
   Et vocabitur nomen illius in Israel, Domus discalceati.
  </p>
  <p>
   <font size="2">
    11
   </font>
   Si habuerint inter se iurgium viri duo, et unus contra alterum rixari coeperit, volensque uxor alterius eruere virum suum de manu fortioris, miseritque manum, et apprehenderit verenda eius:
   <font size="2">
    12
   </font>
   abscides manum illius, nec flecteris super eam ulla misericordia.
  </p>
  <p>
   <font size="2">
    13
   </font>
   Non habebis in sacculo diversa pondera, maius et minus:
   <font size="2">
    14
   </font>
   nec erit in domo tua modius maior, et minor.
   <font size="2">
    15
   </font>
   Pondus habebis iustum et verum, et modius aequalis et verus erit tibi: ut multo vivas tempore super terram, quam Dominus Deus tuus dederit tibi.
   <font size="2">
    16
   </font>
   Abominatur enim Dominus tuus eum qui facit haec, et aversatur omnem iniustitiam.
  </p>
  <p>
   <font size="2">
    17
   </font>
   Memento quae fecerit tibi Amalec in via quando egrediebaris ex Aegypto:
   <font size="2">
    18
   </font>
   quomodo occurrerit tibi, et extremos agminis tui, qui lassi residebant, ceciderit, quando tu eras fame et labore confectus: et non timuerit Deum.
   <font size="2">
    19
   </font>
   Cum ergo Dominus Deus tuus dederit tibi requiem, et subiecerit cunctas per circuitum nationes in terra, quam tibi pollicitus est: delebis nomen eius sub caelo. Cave ne obliviscaris.
  </p>
  <p>
   <a name="26">
    [26]
   </a>
   <font size="2">
    1
   </font>
   Cumque intraveris terram, quam Dominus Deus tuus tibi daturus est possidendam, et obtinueris eam, atque habitaveris in ea:
   <font size="2">
    2
   </font>
   tolles de cunctis frugibus tuis primitias, et pones in cartallo, pergesque ad locum quem Dominus Deus tuus elegerit, ut ibi invocetur nomen eius:
   <font size="2">
    3
   </font>
   accedesque ad sacerdotem, qui fuerit in diebus illis, et dices ad eum: Profiteor hodie coram Domino Deo tuo, quod ingressus sum in terram, pro qua iuravit patribus nostris, ut daret eam nobis.
   <font size="2">
    4
   </font>
   Suscipiensque sacerdos cartallum de manu tua, ponet ante altare Domini Dei tui:
   <font size="2">
    5
   </font>
   et loqueris in conspectu Domini Dei tui: Syrus persequebatur patrem meum, qui descendit in Aegyptum, et ibi peregrinatus est in paucissimo numero: crevitque in gentem magnam ac robustam et infinitae multitudinis.
   <font size="2">
    6
   </font>
   Afflixeruntque nos Aegyptii, et persecuti sunt, imponentes onera gravissima:
   <font size="2">
    7
   </font>
   et clamavimus ad Dominum Deum patrum nostrorum: qui exaudivit nos, et respexit humilitatem nostram, et laborem, atque angustiam:
   <font size="2">
    8
   </font>
   et eduxit nos de Aegypto in manu forti, et brachio extento, in ingenti pavore, in signis atque portentis:
   <font size="2">
    9
   </font>
   et introduxit ad locum istum, et tradidit nobis terram lacte et melle manantem.
   <font size="2">
    10
   </font>
   Et idcirco nunc offero primitias frugum terrae, quam Dominus dedit mihi. Et dimittes eas in conspectu Domini Dei tui, et adorato Domino Deo tuo.
   <font size="2">
    11
   </font>
   Et epulaberis in omnibus bonis, quae Dominus Deus tuus dederit tibi, et domui tuae, tu et Levites, et advena qui tecum est.
  </p>
  <p>
   <font size="2">
    12
   </font>
   Quando compleveris decimam cunctarum frugum tuarum, anno decimarum tertio, dabis Levitae, et advenae, et pupillo et viduae, ut comedant intra portas tuas, et saturentur:
   <font size="2">
    13
   </font>
   loquerisque in conspectu Domini Deo tui: Abstuli quod sanctificatum est de domo mea, et dedi illud Levitae et advenae, et pupillo ac viduae, sicut iussisti mihi: non praeterivi mandata tua, nec sum oblitus imperii tui.
   <font size="2">
    14
   </font>
   Non comedi ex eis in luctu meo, nec separavi ea in qualibet immunditia, nec expendi ex his quidquam in re funebri. Obedivi voci Domini Dei mei, et feci omnia sicut praecepisti mihi.
   <font size="2">
    15
   </font>
   Respice de sanctuario tuo, et de excelso caelorum habitaculo, et benedic populo tuo Israel, et terrae, quam dedisti nobis, sicut iurasti patribus nostris, terrae lacte et melle mananti.
  </p>
  <p>
   <font size="2">
    16
   </font>
   Hodie Dominus Deus tuus praecepit tibi ut facias mandata haec atque iudicia: et custodias et impleas ex toto corde tuo, et ex tota anima tua.
   <font size="2">
    17
   </font>
   Dominum elegisti hodie, ut sit tibi Deus, et ambules in viis eius, et custodias caeremonias illius, et mandata atque iudicia, et obedias eius imperio.
   <font size="2">
    18
   </font>
   Et Dominus elegit te hodie ut sis ei populus peculiaris, sicut locutus est tibi, et custodias omnia praecepta illius:
   <font size="2">
    19
   </font>
   et faciat te excelsiorem cunctis gentibus quas creavit, in laudem, et nomen, et gloriam suam: ut sis populus sanctus Domini Dei tui, sicut locutus est.
  </p>
  <p>
   <a name="27">
    [27]
   </a>
   <font size="2">
    1
   </font>
   Praecepit autem Moyses et seniores Israel populo, dicentes: Custodite omne mandatum quod praecipio vobis hodie.
   <font size="2">
    2
   </font>
   Cumque transieritis Iordanem in terram, quam Dominus Deus tuus dabit tibi, eriges ingentes lapides, et calce laevigabis eos,
   <font size="2">
    3
   </font>
   ut possis in eis scribere omnia verba legis huius, Iordane transmisso: ut introeas terram, quam Dominus Deus tuus dabit tibi, terram lacte et melle manantem, sicut iuravit patribus tuis.
   <font size="2">
    4
   </font>
   Quando ergo transieritis Iordanem, erigite lapides, quos ego hodie praecipio vobis in monte Hebal, et laevigabis eos calce:
   <font size="2">
    5
   </font>
   et aedificabis ibi altare Domino Deo tuo de lapidibus, quos ferrum non tetigit,
   <font size="2">
    6
   </font>
   et de saxis informibus et impolitis: et offeres super eo holocausta Domino Deo tuo,
   <font size="2">
    7
   </font>
   et immolabis hostias pacificas, comedesque ibi, et epulaberis coram Domino Deo tuo.
   <font size="2">
    8
   </font>
   Et scribes super lapides omnia verba legis huius plane et lucide.
  </p>
  <p>
   <font size="2">
    9
   </font>
   Dixeruntque Moyses et sacerdotes Levitici generis ad omnem Israelem: Attende, et audi, Israel: hodie factus es populus Domini Dei tui:
   <font size="2">
    10
   </font>
   audies vocem eius, et facies mandata atque iustitias, quas ego praecipio tibi.
  </p>
  <p>
   <font size="2">
    11
   </font>
   Praecepitque Moyses populo in die illo, dicens:
   <font size="2">
    12
   </font>
   Hi stabunt ad benedicendum populo super montem Garizim, Iordane transmisso: Simeon, Levi, Iudas, Issachar, Ioseph, et Beniamin.
   <font size="2">
    13
   </font>
   Et e regione isti stabunt ad maledicendum in monte Hebal: Ruben, Gad, et Aser, et Zabulon, Dan, et Nephthali.
   <font size="2">
    14
   </font>
   Et pronuntiabunt Levitae, dicentque ad omnes viros Israel excelsa voce:
  </p>
  <p>
   <font size="2">
    15
   </font>
   Maledictus homo qui facit sculptile et conflatile, abominationem Domini, opus manuum artificum, ponetque illud in abscondito: et respondebit omnis populus, et dicet: Amen.
  </p>
  <p>
   <font size="2">
    16
   </font>
   Maledictus qui non honorat patrem suum, et matrem: et dicet omnis populus: Amen.
  </p>
  <p>
   <font size="2">
    17
   </font>
   Maledictus qui transfert terminos proximi sui: et dicet omnis populus: Amen.
  </p>
  <p>
   <font size="2">
    18
   </font>
   Maledictus qui errare facit caecum in itinere: et dicet omnis populus: Amen.
  </p>
  <p>
   <font size="2">
    19
   </font>
   Maledictus qui pervertit iudicium advenae, pupilli et viduae: et dicet omnis populus: Amen.
  </p>
  <p>
   <font size="2">
    20
   </font>
   Maledictus qui dormit cum uxore patris sui, et revelat operimentum lectuli eius: et dicet omnis populus: Amen.
   <font size="2">
    21
   </font>
   Maledictus qui dormit cum omni iumento: et dicet omnis populus: Amen.
  </p>
  <p>
   <font size="2">
    22
   </font>
   Maledictus qui dormit cum sorore sua, filia patris sui, vel matris suae: et dicet omnis populus: Amen.
  </p>
  <p>
   <font size="2">
    23
   </font>
   Maledictus qui dormit cum socru sua: et dicet omnis populus: Amen.
  </p>
  <p>
   <font size="2">
    24
   </font>
   Maledictus qui clam percusserit proximum suum: et dicet omnis populus: Amen.
  </p>
  <p>
   <font size="2">
    25
   </font>
   Maledictus qui accipit munera, ut percutiat animam sanguinis innocentis: et dicet omnis populus: Amen.
  </p>
  <p>
   <font size="2">
    26
   </font>
   Maledictus qui non permanet in sermonibus legis huius, nec eos opere perficit: et dicet omnis populus: Amen.
  </p>
  <p>
   <a name="28">
    [28]
   </a>
   <font size="2">
    1
   </font>
   Si autem audieris vocem Domini Dei tui, ut facias atque custodias omnia mandata eius, quae ego praecipio tibi hodie, faciet te Dominus Deus tuus excelsiorem cunctis gentibus, quae versantur in terra.
   <font size="2">
    2
   </font>
   Venientque super te universae benedictiones istae, et apprehendent te: si tamen praecepta eius audieris.
  </p>
  <p>
   <font size="2">
    3
   </font>
   Benedictus tu in civitate, et benedictus in agro.
   <font size="2">
    4
   </font>
   Benedictus fructus ventris tui, et fructus terrae tuae, fructusque iumentorum tuorum, greges armentorum tuorum, et caulae ovium tuarum.
   <font size="2">
    5
   </font>
   Benedicta horrea tua, et benedictae reliquiae tuae.
   <font size="2">
    6
   </font>
   Benedictus eris tu ingrediens et egrediens.
   <font size="2">
    7
   </font>
   Dabit Dominus inimicos tuos, qui consurgunt adversum te, corruentes in conspectu tuo: per unam viam venient contra te, et per septem fugient a facie tua.
   <font size="2">
    8
   </font>
   Emittet Dominus benedictionem super cellaria tua, et super omnia opera manuum tuarum: benedicetque tibi in terra, quam acceperis.
  </p>
  <p>
   <font size="2">
    9
   </font>
   Suscitabit te Dominus sibi in populum sanctum, sicut iuravit tibi: si custodieris mandata Domini Dei tui, et ambulaveris in viis eius.
   <font size="2">
    10
   </font>
   Videbuntque omnes terrarum populi quod nomen Domini invocatum sit super te, et timebunt te.
  </p>
  <p>
   <font size="2">
    11
   </font>
   Abundare te faciet Dominus omnibus bonis, fructu uteri tui, et fructu iumentorum tuorum, fructu terrae tuae, quam iuravit Dominus patribus tuis ut daret tibi.
   <font size="2">
    12
   </font>
   Aperiet Dominus thesaurum suum optimum, caelum, ut tribuat pluviam terrae tuae in tempore suo: benedicetque cunctis operibus manuum tuarum. Et foenerabis gentibus multis, et ipse a nullo foenus accipies.
   <font size="2">
    13
   </font>
   Constituet te Dominus in caput, et non in caudam: et eris semper supra, et non subter: si tamen audieris mandata Domini Dei tui quae ego praecipio tibi hodie, et custodieris et feceris,
   <font size="2">
    14
   </font>
   ac non declinaveris ab eis nec ad dexteram, nec ad sinistram, nec secutus fueris deos alienos, neque colueris eos.
  </p>
  <p>
   <font size="2">
    15
   </font>
   Quod si audire nolueris vocem Domini Dei tui, ut custodias, et facias omnia mandata eius et caeremonias, quas ego praecipio tibi hodie, venient super te omnes maledictiones istae, et apprehendent te.
  </p>
  <p>
   <font size="2">
    16
   </font>
   Maledictus eris in civitate, maledictus in agro.
   <font size="2">
    17
   </font>
   Maledictum horreum tuum, et maledictae reliquiae tuae.
   <font size="2">
    18
   </font>
   Maledictus fructus ventris tui, et fructus terrae tuae, armenta boum tuorum, et greges ovium tuarum.
   <font size="2">
    19
   </font>
   Maledictus eris ingrediens, et maledictus egrediens.
  </p>
  <p>
   <font size="2">
    20
   </font>
   Mittet Dominus super te famem et esuriem, et increpationem in omnia opera tua, quae tu facies: donec conterat te, et perdat velociter, propter adinventiones tuas pessimas in quibus reliquisti me.
   <font size="2">
    21
   </font>
   Adiungat tibi Dominus pestilentiam, donec consumat te de terra ad quam ingredieris possidendam.
   <font size="2">
    22
   </font>
   Percutiat te Dominus egestate, febri et frigore, ardore et aestu, et aere corrupto ac rubigine, et persequatur donec pereas.
   <font size="2">
    23
   </font>
   Sit caelum, quod supra te est, aeneum: et terra, quam calcas, ferrea.
   <font size="2">
    24
   </font>
   Det Dominus imbrem terrae tuae pulverem, et de caelo descendat super te cinis, donec conteraris.
   <font size="2">
    25
   </font>
   Tradat te Dominus corruentem ante hostes tuos: per unam viam egrediaris contra eos, et per septem fugias, et dispergaris per omnia regna terrae,
   <font size="2">
    26
   </font>
   sitque cadaver tuum in escam cunctis volatilibus caeli, et bestiis terrae, et non sit qui abigat.
  </p>
  <p>
   <font size="2">
    27
   </font>
   Percutiat te Dominus ulcere Aegypti, et partem corporis, per quam stercora egeruntur, scabie quoque et prurigine: ita ut curari nequeas.
   <font size="2">
    28
   </font>
   Percutiat te Dominus amentia et caecitate ac furore mentis,
   <font size="2">
    29
   </font>
   et palpes in meridie sicut palpare solet caecus in tenebris, et non dirigas vias tuas. Omnique tempore calumniam sustineas, et opprimaris violentia, nec habeas qui liberet te.
   <font size="2">
    30
   </font>
   Uxorem accipias, et alius dormiat cum ea. Domum aedifices, et non habites in ea. Plantes vineam, et non vindemies eam.
   <font size="2">
    31
   </font>
   Bos tuus immoletur coram te, et non comedas ex eo. Asinus tuus rapiatur in conspectu tuo, et non reddatur tibi. Oves tuae dentur inimicis tuis, et non sit qui te adiuvet.
   <font size="2">
    32
   </font>
   Filii tui et filiae tuae tradantur alteri populo, videntibus oculis tuis, et deficientibus ad conspectum eorum tota die, et non sit fortitudo in manu tua.
   <font size="2">
    33
   </font>
   Fructus terrae tuae, et omnes labores tuos, comedat populus quem ignoras: et sis semper calumniam sustinens, et oppressus cunctis diebus,
   <font size="2">
    34
   </font>
   et stupens ad terrorem eorum quae videbunt oculi tui.
   <font size="2">
    35
   </font>
   Percutiat te Dominus ulcere pessimo in genibus et in suris, sanarique non possis a planta pedis usque ad verticem tuum.
  </p>
  <p>
   <font size="2">
    36
   </font>
   Ducet te Dominus, et regem tuum, quem constitueris super te, in gentem, quam ignoras tu et patres tui: et servies ibi diis alienis, ligno et lapidi.
   <font size="2">
    37
   </font>
   Et eris perditus in proverbium ac fabulam omnibus populis, ad quos te introduxerit Dominus.
  </p>
  <p>
   <font size="2">
    38
   </font>
   Sementem multam iacies in terram, et modicum congregabis: quia locustae devorabunt omnia.
   <font size="2">
    39
   </font>
   Vineam plantabis, et fodies: et vinum non bibes, nec colliges ex ea quippiam: quoniam vastabitur vermibus.
   <font size="2">
    40
   </font>
   Olivas habebis in omnibus terminis tuis, et non ungeris oleo: quia defluent, et peribunt.
   <font size="2">
    41
   </font>
   Filios generabis et filias, et non frueris eis: quoniam ducentur in captivitatem.
   <font size="2">
    42
   </font>
   Omnes arbores tuas et fruges terrae tuae rubigo consumet.
   <font size="2">
    43
   </font>
   Advena, qui tecum versatur in terra, ascendet super te, eritque sublimior: tu autem descendes, et eris inferior.
   <font size="2">
    44
   </font>
   Ipse foenerabit tibi, et tu non foenerabis ei. Ipse erit in caput, et tu eris in caudam.
  </p>
  <p>
   <font size="2">
    45
   </font>
   Et venient super te omnes maledictiones istae, et persequentes apprehendent te, donec intereas: quia non audisti vocem Domini Dei tui, nec servasti mandata eius et caeremonias, quas praecepit tibi.
   <font size="2">
    46
   </font>
   Et erunt in te signa atque prodigia, et in semine tuo usque in sempiternum:
   <font size="2">
    47
   </font>
   eo quod non servieris Domino Deo tuo in gaudio, cordisque laetitia, propter rerum omnium abundantiam.
   <font size="2">
    48
   </font>
   Servies inimico tuo, quem immittet tibi Dominus, in fame, et siti, et nuditate, et omni penuria: et ponet iugum ferreum super cervicem tuam, donec te conterat.
  </p>
  <p>
   <font size="2">
    49
   </font>
   Adducet Dominus super te gentem de longinquo, et de extremis terrae finibus in similitudinem aquilae volantis cum impetu, cuius linguam intelligere non possis:
   <font size="2">
    50
   </font>
   gentem procacissimam, quae non deferat seni, nec misereatur parvuli,
   <font size="2">
    51
   </font>
   et devoret fructum iumentorum tuorum, ac fruges terrae tuae: donec intereas, et non relinquat tibi triticum, vinum, et oleum, armenta boum, et greges ovium: donec te disperdat,
   <font size="2">
    52
   </font>
   et conterat in cunctis urbibus tuis, et destruantur muri tui firmi atque sublimes, in quibus habebas fiduciam in omni terra tua. Obsideberis intra portas tuas in omni terra tua, quam dabit tibi Dominus Deus tuus:
   <font size="2">
    53
   </font>
   et comedes fructum uteri tui, et carnes filiorum tuorum et filiarum tuarum, quas dederit tibi Dominus Deus tuus, in angustia et vastitate qua opprimet te hostis tuus.
   <font size="2">
    54
   </font>
   Homo delicatus in te, et luxuriosus valde, invidebit fratri suo, et uxori, quae cubat in sinu suo,
   <font size="2">
    55
   </font>
   ne det eis de carnibus filiorum suorum, quas comedet: eo quod nihil aliud habeat in obsidione et penuria, qua vastaverint te inimici tui intra omnes portas tuas.
   <font size="2">
    56
   </font>
   Tenera mulier et delicata, quae super terram ingredi non valebat, nec pedis vestigium figere, propter mollitiem et teneritudinem nimiam, invidebit viro suo, qui cubat in sinu eius, super filii et filiae carnibus,
   <font size="2">
    57
   </font>
   et illuvie secundarum, quae egrediuntur de medio feminum eius, et super liberis qui eadem hora nati sunt. Comedent enim eos clam propter rerum omnium penuriam in obsidione et vastitate, qua opprimet te inimicus tuus intra portas tuas.
  </p>
  <p>
   <font size="2">
    58
   </font>
   Nisi custodieris et feceris omnia verba legis huius, quae scripta sunt in hoc volumine, et timueris nomen eius gloriosum et terribile, hoc est, Dominum Deum tuum:
   <font size="2">
    59
   </font>
   augebit Dominus plagas tuas, et plagas seminis tui, plagas magnas et perseverantes, infirmitates pessimas et perpetuas:
   <font size="2">
    60
   </font>
   et convertet in te omnes afflictiones Aegypti, quas timuisti, et adhaerebunt tibi.
   <font size="2">
    61
   </font>
   Insuper et universos languores, et plagas, quae non sunt scriptae in volumine legis huius, inducet Dominus super te, donec te conterat:
   <font size="2">
    62
   </font>
   et remanebitis pauci numero, qui prius eratis sicut astra caeli prae multitudine, quoniam non audisti vocem Domini Dei tui.
  </p>
  <p>
   <font size="2">
    63
   </font>
   Et sicut ante laetatus est Dominus super vos, bene vobis faciens, vosque multiplicans: sic laetabitur disperdens vos atque subvertens, ut auferamini de terra, ad quam ingredieris possidendam.
   <font size="2">
    64
   </font>
   Disperget te Dominus in omnes populos, a summitate terrae usque ad terminos eius: et servies ibi diis alienis, quos et tu ignoras et patres tui, lignis et lapidibus.
   <font size="2">
    65
   </font>
   In gentibus quoque illis non quiesces, neque erit requies vestigio pedis tui. Dabit enim tibi Dominus ibi cor pavidum, et deficientes oculos, et animam consumptam moerore:
   <font size="2">
    66
   </font>
   et erit vita tua quasi pendens ante te. Timebis nocte et die, et non credes vitae tuae.
   <font size="2">
    67
   </font>
   Mane dices: Quis mihi det vesperum? et vespere: Quis mihi det mane? propter cordis tui formidinem, qua terreberis, et propter ea, quae tuis videbis oculis.
   <font size="2">
    68
   </font>
   Reducet te Dominus classibus in Aegyptum per viam de qua dixit tibi ut eam amplius non videres. Ibi venderis inimicis tuis in servos et ancillas, et non erit qui emat.
  </p>
  <p>
   <a name="29">
    [29]
   </a>
   <font size="2">
    1
   </font>
   Haec sunt verba foederis quod praecepit Dominus Moysi ut feriret cum filiis Israel in terra Moab: praeter illud foedus, quod cum eis pepigit in Horeb.
   <font size="2">
    2
   </font>
   Vocavitque Moyses omnem Israel, et dixit ad eos: Vos vidistis universa, quae fecit Dominus coram vobis in terra Aegypti Pharaoni, et omnibus servis eius, universaeque terrae illius,
   <font size="2">
    3
   </font>
   tentationes magnas, quas viderunt oculi tui, signa illa, portentaque ingentia,
   <font size="2">
    4
   </font>
   et non dedit vobis Dominus cor intelligens, et oculos videntes, et aures quae possunt audire, usque in praesentem diem.
   <font size="2">
    5
   </font>
   Adduxit vos quadraginta annis per desertum: non sunt attrita vestimenta vestra, nec calceamenta pedum vestrorum vetustate consumpta sunt.
   <font size="2">
    6
   </font>
   Panem non comedistis, vinum et siceram non bibistis: ut sciretis quia ego sum Dominus Deus vester.
   <font size="2">
    7
   </font>
   Et venistis ad hunc locum: egressusque est Sehon rex Hesebon, et Og rex Basan, occurrentes nobis ad pugnam. Et percussimus eos,
   <font size="2">
    8
   </font>
   et tulimus terram eorum, ac tradidimus possidendam Ruben et Gad, et dimidiae tribui Manasse.
   <font size="2">
    9
   </font>
   Custodite ergo verba pacti huius, et implete ea: ut intelligatis universa quae facitis.
  </p>
  <p>
   <font size="2">
    10
   </font>
   Vos statis hodie cuncti coram Domino Deo vestro, principes vestri, et tribus, ac maiores natu, atque doctores, omnis populus Israel,
   <font size="2">
    11
   </font>
   liberi et uxores vestrae, et advena qui tecum moratur in castris, exceptis lignorum caesoribus, et his qui comportant aquas:
   <font size="2">
    12
   </font>
   ut transeas in foedere Domini Dei tui, et in iureiurando quod hodie Dominus Deus tuus percutit tecum:
   <font size="2">
    13
   </font>
   ut suscitet te sibi in populum, et ipse sit Deus tuus sicut locutus est tibi, et sicut iuravit patribus tuis, Abraham, Isaac, et Iacob.
  </p>
  <p>
   <font size="2">
    14
   </font>
   Nec vobis solis ego hoc foedus ferio, et haec iuramenta confirmo,
   <font size="2">
    15
   </font>
   sed cunctis praesentibus et absentibus.
   <font size="2">
    16
   </font>
   Vos enim nostis quomodo habitaverimus in terra Aegypti, et quomodo transierimus per medium nationum, quas transeuntes
   <font size="2">
    17
   </font>
   vidistis abominationes et sordes, id est, idola eorum, lignum et lapidem, argentum et aurum, quae colebant.
   <font size="2">
    18
   </font>
   Ne forte sit inter vos vir aut mulier, familia aut tribus, cuius cor aversum est hodie a Domino Deo nostro, ut vadat et serviat diis illarum gentium: et sit inter vos radix germinans fel et amaritudinem.
   <font size="2">
    19
   </font>
   Cumque audierit verba iuramenti huius, benedicat sibi in corde suo, dicens: Pax erit mihi, et ambulabo in pravitate cordis mei: et absumat ebria sitientem,
   <font size="2">
    20
   </font>
   et Dominus non ignoscat ei: sed tunc quam maxime furor eius fumet, et zelus contra hominem illum, et sedeant super eum omnia maledicta, quae scripta sunt in hoc volumine: et deleat Dominus nomen eius sub caelo,
   <font size="2">
    21
   </font>
   et consumat eum in perditionem ex omnibus tribubus Israel, iuxta maledictiones, quae in libro legis huius ac foederis continentur.
  </p>
  <p>
   <font size="2">
    22
   </font>
   Dicetque sequens generatio, et filii qui nascentur deinceps, et peregrini qui de longe venerint, videntes plagas terrae illius, et infirmitates, quibus eam afflixerit Dominus,
   <font size="2">
    23
   </font>
   sulphure, et salis ardore comburens, ita ut ultra non seratur, nec virens quippiam germinet, in exemplum subversionis Sodomae et Gomorrhae, Adamae et Seboim, quas subvertit Dominus in ira et furore suo.
   <font size="2">
    24
   </font>
   Et dicent omnes gentes: Quare sic fecit Dominus terrae huic? quae est haec ira furoris eius immensa?
   <font size="2">
    25
   </font>
   Et respondebunt: Quia dereliquerunt pactum Domini, quod pepigit cum patribus eorum, quando eduxit eos de terra Aegypti:
   <font size="2">
    26
   </font>
   et servierunt diis alienis, et adoraverunt eos, quos nesciebant, et quibus non fuerant attributi:
   <font size="2">
    27
   </font>
   idcirco iratus est furor Domini contra terram istam, ut induceret super eam omnia maledicta, quae in hoc volumine scripta sunt:
   <font size="2">
    28
   </font>
   et eiecit eos de terra sua in ira et in furore, et in indignatione maxima, proiecitque in terram alienam, sicut hodie comprobatur.
   <font size="2">
    29
   </font>
   Abscondita, Domino Deo nostro; quae manifesta sunt, nobis et filiis nostris usque in sempiternum, ut faciamus universa verba legis huius.
  </p>
  <p>
   <a name="30">
    [30]
   </a>
   <font size="2">
    1
   </font>
   Cum ergo venerint super te omnes sermones isti, benedictio sive maledictio, quam proposui in conspectu tuo: et ductus poenitudine cordis tui in universis gentibus, in quas disperserit te Dominus Deus tuus,
   <font size="2">
    2
   </font>
   et reversus fueris ad eum, et obedieris eius imperiis, sicut ego hodie praecipio tibi, cum filiis tuis, in toto corde tuo, et in tota anima tua:
   <font size="2">
    3
   </font>
   reducet Dominus Deus tuus captivitatem tuam, ac miserebitur tui, et rursum congregabit te de cunctis populis, in quos te ante dispersit.
   <font size="2">
    4
   </font>
   Si ad cardines caeli fueris dissipatus, inde te retrahet Dominus Deus tuus,
   <font size="2">
    5
   </font>
   et assumet, atque introducet in terram, quam possederunt patres tui, et obtinebis eam: et benedicens tibi, maioris numeri te esse faciat quam fuerunt patres tui.
  </p>
  <p>
   <font size="2">
    6
   </font>
   Circumcidet Dominus Deus tuus cor tuum, et cor seminis tui, ut diligas Dominum Deum tuum in toto corde tuo, et in tota anima tua, ut possis vivere.
   <font size="2">
    7
   </font>
   Omnes autem maledictiones has convertet super inimicos tuos, et eos qui oderunt te et persequuntur.
   <font size="2">
    8
   </font>
   Tu autem reverteris, et audies vocem Domini Dei tui, faciesque universa mandata quae ego praecipio tibi hodie:
   <font size="2">
    9
   </font>
   et abundare te faciet Dominus Deus tuus in cunctis operibus manuum tuarum, in sobole uteri tui, et in fructu iumentorum tuorum, in ubertate terrae tuae, et in rerum omnium largitate. Revertetur enim Dominus, ut gaudeat super te in omnibus bonis, sicut gavisus est in patribus tuis:
   <font size="2">
    10
   </font>
   si tamen audieris vocem Domini Dei tui, et custodieris praecepta eius et caeremonias, quae in hac lege conscripta sunt: et revertaris ad Dominum Deum tuum in toto corde tuo, et in tota anima tua.
  </p>
  <p>
   <font size="2">
    11
   </font>
   Mandatum hoc, quod ego praecipio tibi hodie, non supra te est, neque procul positum,
   <font size="2">
    12
   </font>
   nec in caelo situm, ut possis dicere: Quis nostrum valet ad caelum ascendere, ut deferat illud ad nos, et audiamus atque opere compleamus?
   <font size="2">
    13
   </font>
   neque trans mare positum: ut causeris, et dicas: Quis ex nobis poterit transfretare mare, et illud ad nos usque deferre, ut possimus audire et facere quod praeceptum est?
   <font size="2">
    14
   </font>
   sed iuxta te est sermo valde, in ore tuo, et in corde tuo, ut facias illum.
  </p>
  <p>
   <font size="2">
    15
   </font>
   Considera quod hodie proposuerim in conspectu tuo, vitam et bonum, et e contrario mortem et malum:
   <font size="2">
    16
   </font>
   ut diligas Dominum Deum tuum, et ambules in viis eius, et custodias mandata illius ac caeremonias atque iudicia: et vivas, atque multiplicet te, benedicatque tibi in terra, ad quam ingredieris possidendam.
   <font size="2">
    17
   </font>
   Si autem aversum fuerit cor tuum, et audire nolueris, atque errore deceptus adoraveris deos alienos, et servieris eis:
   <font size="2">
    18
   </font>
   praedico tibi hodie quod pereas, et parvo tempore moreris in terra, ad quam, Iordane transmisso, ingredieris possidendam.
  </p>
  <p>
   <font size="2">
    19
   </font>
   Testes invoco hodie caelum et terram, quod proposuerim vobis vitam et mortem, benedictionem et maledictionem. Elige ergo vitam, ut et tu vivas, et semen tuum:
   <font size="2">
    20
   </font>
   et diligas Dominum Deum tuum, atque obedias voci eius, et illi adhaereas (ipse est enim vita tua, et longitudo dierum tuorum), ut habites in terra, pro qua iuravit Dominus patribus tuis, Abraham, Isaac, et Iacob, ut daret eam illis.
  </p>
  <p>
   <a name="31">
    [31]
   </a>
   <font size="2">
    1
   </font>
   Abiit itaque Moyses, et locutus est omnia verba haec ad universum Israel,
   <font size="2">
    2
   </font>
   et dixit ad eos: Centum viginti annorum sum hodie; non possum ultra egredi et ingredi, praesertim cum et Dominus dixerit mihi: Non transibis Iordanem istum.
   <font size="2">
    3
   </font>
   Dominus ergo Deus tuus transibit ante te: ipse delebit omnes gentes has in conspectu tuo, et possidebis eas: et Iosue iste transibit ante te, sicut locutus est Dominus.
   <font size="2">
    4
   </font>
   Facietque Dominus eis sicut fecit Sehon et Og regibus Amorrhaeorum, et terrae eorum, delebitque eos.
   <font size="2">
    5
   </font>
   Cum ergo et hos tradiderit vobis, similiter facietis eis, sicut praecepi vobis.
   <font size="2">
    6
   </font>
   Viriliter agite, et confortamini: nolite timere, nec paveatis ad conspectum eorum: quia Dominus Deus tuus ipse est ductor tuus, et non dimittet, nec derelinquet te.
  </p>
  <p>
   <font size="2">
    7
   </font>
   Vocavitque Moyses Iosue, et dixit ei coram omni Israel: Confortare, et esto robustus: tu enim introduces populum istum in terram, quam daturum se patribus eorum iuravit Dominus, et tu eam sorte divides.
   <font size="2">
    8
   </font>
   Et Dominus qui ductor est vester, ipse erit tecum: non dimittet, nec derelinquet te: noli timere, nec paveas.
  </p>
  <p>
   <font size="2">
    9
   </font>
   Scripsit itaque Moyses legem hanc, et tradidit eam sacerdotibus filiis Levi, qui portabant arcam foederis Domini, et cunctis senioribus Israel.
   <font size="2">
    10
   </font>
   Praecepitque eis, dicens: Post septem annos, anno remissionis, in solemnitate tabernaculorum,
   <font size="2">
    11
   </font>
   convenientibus cunctis ex Israel, ut appareant in conspectu Domini Dei tui in loco quem elegerit Dominus, leges verba legis huius coram omni Israel, audientibus eis,
   <font size="2">
    12
   </font>
   et in unum omni populo congregato, tam viris quam mulieribus, parvulis, et advenis, qui sunt intra portas tuas: ut audientes discant, et timeant Dominum Deum vestrum, et custodiant, impleantque omnes sermones legis huius.
   <font size="2">
    13
   </font>
   Filii quoque eorum qui nunc ignorant, ut audire possint, et timeant Dominum Deum suum cunctis diebus quibus versantur in terra, ad quam vos, Iordane transmisso, pergitis obtinendam.
  </p>
  <p>
   <font size="2">
    14
   </font>
   Et ait Dominus ad Moysen: Ecce prope sunt dies mortis tuae: voca Iosue, et state in tabernaculo testimonii, ut praecipiam ei. Abierunt ergo Moyses et Iosue, et steterunt in tabernaculo testimonii:
   <font size="2">
    15
   </font>
   apparuitque Dominus ibi in columna nubis, quae stetit in introitu tabernaculi.
  </p>
  <p>
   <font size="2">
    16
   </font>
   Dixitque Dominus ad Moysen: Ecce tu dormies cum patribus tuis, et populus iste consurgens fornicabitur post deos alienos in terra, ad quam ingreditur ut habitet in ea: ibi derelinquet me, et irritum faciet foedus, quod pepigi cum eo.
   <font size="2">
    17
   </font>
   Et irascetur furor meus contra eum in die illo: et derelinquam eum, et abscondam faciem meam ab eo, et erit in devorationem: invenient eum omnia mala et afflictiones, ita ut dicat in illo die: Vere quia non est Deus mecum, invenerunt me haec mala.
   <font size="2">
    18
   </font>
   Ego autem abscondam, et celabo faciem meam in die illo propter omnia mala, quae fecit, quia secutus est deos alienos.
  </p>
  <p>
   <font size="2">
    19
   </font>
   Nunc itaque scribite vobis canticum istud, et docete filios Israel: ut memoriter teneant, et ore decantent, et sit mihi carmen istud pro testimonio inter filios Israel.
   <font size="2">
    20
   </font>
   Introducam enim eum in terram, pro qua iuravi patribus eius, lacte et melle manantem. Cumque comederint, et saturati, crassique fuerint, avertentur ad deos alienos, et servient eis: detrahentque mihi, et irritum facient pactum meum.
   <font size="2">
    21
   </font>
   Postquam invenerint eum mala multa et afflictiones, respondebit ei canticum istud pro testimonio, quod nulla delebit oblivio ex ore seminis sui. Scio enim cogitationes eius, quae facturus sit hodie, antequam introducam eum in terram, quam ei pollicitus sum.
   <font size="2">
    22
   </font>
   Scripsit ergo Moyses canticum, et docuit filios Israel.
  </p>
  <p>
   <font size="2">
    23
   </font>
   Praecepitque Dominus Iosue filio Nun, et ait: Confortare, et esto robustus: tu enim introduces filios Israel in terram, quam pollicitus sum, et ego ero tecum.
  </p>
  <p>
   <font size="2">
    24
   </font>
   Postquam ergo scripsit Moyses verba legis huius in volumine, atque complevit,
   <font size="2">
    25
   </font>
   praecepit Levitis, qui portabant arcam foederis Domini, dicens:
   <font size="2">
    26
   </font>
   Tollite librum istum, et ponite eum in latere arcae foederis Domini Dei vestri: ut sit ibi contra te in testimonium.
   <font size="2">
    27
   </font>
   Ego enim scio contentionem tuam, et cervicem tuam durissimam. Adhuc vivente me et ingrediente vobiscum, semper contentiose egistis contra Dominum: quanto magis cum mortuus fuero?
  </p>
  <p>
   <font size="2">
    28
   </font>
   Congregate ad me omnes maiores natu per tribus vestras, atque doctores, et loquar audientibus eis sermones istos, et invocabo contra eos caelum et terram.
   <font size="2">
    29
   </font>
   Novi enim quod post mortem meam inique agetis, et declinabitis cito de via, quam praecepi vobis: et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum.
   <font size="2">
    30
   </font>
   Locutus est ergo Moyses, audiente universo coetu Israel, verba carminis huius, et ad finem usque complevit.
  </p>
  <p>
   <a name="32">
    [32]
   </a>
   <font size="2">
    1
   </font>
   Audite, caeli, quae loquor: audiat terra verba oris mei.
   <font size="2">
    2
   </font>
   Concrescat ut pluvia doctrina mea, fluat ut ros eloquium meum, quasi imber super herbam, et quasi stillae super gramina.
   <font size="2">
    3
   </font>
   Quia nomen Domini invocabo: date magnificentiam Deo nostro.
   <font size="2">
    4
   </font>
   Dei perfecta sunt opera, et omnes viae eius iudicia: Deus fidelis, et absque ulla iniquitate, iustus et rectus.
   <font size="2">
    5
   </font>
   Peccaverunt ei, et non filii eius in sordibus: generatio prava atque perversa.
  </p>
  <p>
   <font size="2">
    6
   </font>
   Haeccine reddis Domino, popule stulte et insipiens? numquid non ipse est pater tuus, qui possedit te, et fecit, et creavit te?
   <font size="2">
    7
   </font>
   Memento dierum antiquorum, cogita generationes singulas: interroga patrem tuum, et annuntiabit tibi: maiores tuos, et dicent tibi.
   <font size="2">
    8
   </font>
   Quando dividebat Altissimus gentes, quando separabat filios Adam, constituit terminos populorum iuxta numerum filiorum Israel.
   <font size="2">
    9
   </font>
   Pars autem Domini, populus eius: Iacob funiculus haereditatis eius.
   <font size="2">
    10
   </font>
   Invenit eum in terra deserta, in loco horroris, et vastae solitudinis: circumduxit eum, et docuit: et custodivit quasi pupillam oculi sui.
  </p>
  <p>
   <font size="2">
    11
   </font>
   Sicut aquila provocans ad volandum pullos suos, et super eos volitans, expandit alas suas, et assumpsit eum, atque portavit in humeris suis.
   <font size="2">
    12
   </font>
   Dominus solus dux eius fuit, et non erat cum eo deus alienus:
   <font size="2">
    13
   </font>
   constituit eum super excelsam terram, ut comederet fructus agrorum: ut sugeret mel de petra, oleumque de saxo durissimo;
   <font size="2">
    14
   </font>
   butyrum de armento, et lac de ovibus cum adipe agnorum, et arietum filiorum Basan: et hircos cum medulla tritici, et sanguinem uvae biberet meracissimum.
   <font size="2">
    15
   </font>
   Incrassatus est dilectus, et recalcitravit: incrassatus, impinguatus, dilatatus, dereliquit Deum factorem suum, et recessit a Deo salutari suo.
  </p>
  <p>
   <font size="2">
    16
   </font>
   Provocaverunt eum in diis alienis, et in abominationibus ad iracundiam concitaverunt.
   <font size="2">
    17
   </font>
   Immolaverunt daemoniis et non Deo, diis quos ignorabant: novi recentesque venerunt, quos non coluerunt patres eorum:
   <font size="2">
    18
   </font>
   Deum qui te genuit dereliquisti, et oblitus es Domini creatoris tui.
   <font size="2">
    19
   </font>
   Vidit Dominus, et ad iracundiam concitatus est: quia provocaverunt eum filii sui et filiae.
   <font size="2">
    20
   </font>
   Et ait: Abscondam faciem meam ab eis, et considerabo novissima eorum: generatio enim perversa est, et infideles filii.
  </p>
  <p>
   <font size="2">
    21
   </font>
   Ipsi me provocaverunt in eo qui non erat Deus, et irritaverunt in vanitatibus suis: et ego provocabo eos in eo qui non est populus, et in gente stulta irritabo illos.
   <font size="2">
    22
   </font>
   Ignis succensus est in furore meo, et ardebit usque ad inferni novissima: devorabitque terram cum germine suo, et montium fundamenta comburet.
   <font size="2">
    23
   </font>
   Congregabo super eos mala, et sagittas meas complebo in eis.
   <font size="2">
    24
   </font>
   Consumentur fame, et devorabunt eos aves morsu amarissimo: dentes bestiarum immittam in eos, cum furore trahentium super terram, atque serpentium.
   <font size="2">
    25
   </font>
   Foris vastabit eos gladius, et intus pavor, iuvenem simul ac virginem, lactentem cum homine sene.
  </p>
  <p>
   <font size="2">
    26
   </font>
   Dixi: Ubinam sunt? cessare faciam ex hominibus memoriam eorum.
   <font size="2">
    27
   </font>
   Sed propter iram inimicorum distuli: ne forte superbirent hostes eorum, et dicerent: Manus nostra excelsa, et non Dominus, fecit haec omnia.
   <font size="2">
    28
   </font>
   Gens absque consilio est, et sine prudentia.
   <font size="2">
    29
   </font>
   Utinam saperent, et intelligerent, ac novissima providerent.
   <font size="2">
    30
   </font>
   Quomodo persequatur unus mille, et duo fugent decem millia? nonne ideo, quia Deus suus vendidit eos, et Dominus conclusit illos?
  </p>
  <p>
   <font size="2">
    31
   </font>
   Non enim est Deus noster ut dii eorum: et inimici nostri sunt iudices.
   <font size="2">
    32
   </font>
   De vinea Sodomorum, vinea eorum, et de suburbanis Gomorrhae: uva eorum, uva fellis, et botri amarissimi.
   <font size="2">
    33
   </font>
   Fel draconum vinum eorum, et venenum aspidum insanabile.
   <font size="2">
    34
   </font>
   Nonne haec condita sunt apud me, et signata in thesauris meis?
   <font size="2">
    35
   </font>
   Mea est ultio, et ego retribuam in tempore, ut labatur pes eorum: iuxta est dies perditionis, et adesse festinant tempora.
  </p>
  <p>
   <font size="2">
    36
   </font>
   Iudicabit Dominus populum suum, et in servis suis miserebitur: videbit quod infirmata sit manus, et clausi quoque defecerunt, residuique consumpti sunt.
   <font size="2">
    37
   </font>
   Et dicet: Ubi sunt dii eorum, in quibus habebant fiduciam?
   <font size="2">
    38
   </font>
   de quorum victimis comedebant adipes, et bibebant vinum libaminum: surgant, et opitulentur vobis, et in necessitate vos protegant.
   <font size="2">
    39
   </font>
   Videte quod ego sim solus, et non sit alius Deus praeter me: ego occidam, et ego vivere faciam: percutiam, et ego sanabo, et non est qui de manu mea possit eruere.
   <font size="2">
    40
   </font>
   Levabo ad caelum manum meam, et dicam: Vivo ego in aeternum.
  </p>
  <p>
   <font size="2">
    41
   </font>
   Si acuero ut fulgur gladium meum, et arripuerit iudicium manus mea: reddam ultionem hostibus meis, et his qui oderunt me retribuam.
   <font size="2">
    42
   </font>
   Inebriabo sagittas meas sanguine, et gladius meus devorabit carnes; de cruore occisorum, de captivitate, nudati inimicorum capitis.
   <font size="2">
    43
   </font>
   Laudate, gentes, populum eius, quia sanguinem servorum suorum ulciscetur: et vindictam retribuet in hostes eorum, et propitius erit terrae populi sui.
  </p>
  <p>
   <font size="2">
    44
   </font>
   Venit ergo Moyses, et locutus est omnia verba cantici huius in auribus populi, ipse et Iosue filius Nun.
   <font size="2">
    45
   </font>
   Complevitque omnes sermones istos, loquens ad universum Israel,
   <font size="2">
    46
   </font>
   et dixit ad eos: Ponite corda vestra in omnia verba, quae ego testificor vobis hodie: ut mandetis ea filiis vestris custodire et facere, et implere universa quae scripta sunt legis huius:
   <font size="2">
    47
   </font>
   quia non incassum praecepta sunt vobis, sed ut singuli in eis viverent: quae facientes longo perseveretis tempore in terra, ad quam, Iordane transmisso, ingredimini possidendam.
  </p>
  <p>
   <font size="2">
    48
   </font>
   Locutusque est Dominus ad Moysen in eadem die, dicens:
   <font size="2">
    49
   </font>
   Ascende in montem istum Abarim, id est, transitum, in montem Nebo, qui est in terra Moab contra Iericho: et vide terram Chanaan, quam ego tradam filiis Israel obtinendam, et morere in monte.
   <font size="2">
    50
   </font>
   Quem conscendens iungeris populis tuis, sicut mortuus est Aaron frater tuus in monte Hor, et appositus populis suis:
   <font size="2">
    51
   </font>
   quia praevaricati estis contra me in medio filiorum Israel ad aquas contradictionis in Cades deserti Sin: et non sanctificastis me inter filios Israel.
   <font size="2">
    52
   </font>
   E contra videbis terram, et non ingredieris in eam, quam ego dabo filiis Israel.
  </p>
  <p>
   <a name="33">
    [33]
   </a>
   <font size="2">
    1
   </font>
   Haec est benedictio, qua benedixit Moyses, homo Dei, filiis Israel ante mortem suam.
   <font size="2">
    2
   </font>
   Et ait: Dominus de Sinai venit, et de Seir ortus est nobis: apparuit de monte Pharan, et cum eo sanctorum millia. In dextera eius ignea lex.
   <font size="2">
    3
   </font>
   Dilexit populos, omnes sancti in manu illius sunt: et qui appropinquant pedibus eius, accipient de doctrina illius.
   <font size="2">
    4
   </font>
   Legem praecepit nobis Moyses, haereditatem multitudinis Iacob.
   <font size="2">
    5
   </font>
   Erit apud rectissimum rex, congregatis principibus populi cum tribubus Israel.
  </p>
  <p>
   <font size="2">
    6
   </font>
   Vivat Ruben, et non moriatur, et sit parvus in numero.
   <font size="2">
    7
   </font>
   Haec est Iudae benedicio: Audi, Domine, vocem Iudae, et ad populum suum introduc eum: manus eius pugnabunt pro eo, et adiutor illius contra adversarios eius erit.
   <font size="2">
    8
   </font>
   Levi quoque ait: Perfectio tua, et doctrina tua viro sancto tuo, quem probasti in tentatione, et iudicasti ad aquas contradictionis.
   <font size="2">
    9
   </font>
   Qui dixit patri suo et matri suae: Nescio vos: et fratribus suis: Ignoro vos: et nescierunt filios suos. Hi custodierunt eloquium tuum, et pactum tuum servaverunt.
   <font size="2">
    10
   </font>
   Iudicia tua, o Iacob, et legem tuam, o Israel: ponent thymiama in furore tuo, et holocaustum super altare tuum.
  </p>
  <p>
   <font size="2">
    11
   </font>
   Benedic, Domine, fortitudini eius: et opera manuum illius suscipe. Percute dorsa inimicorum eius: et qui oderunt eum, non consurgant.
   <font size="2">
    12
   </font>
   Et Beniamin ait: Amantissimus Domini habitabit confidenter in eo: quasi in thalamo tota die morabitur, et inter humeros illius requiescet.
   <font size="2">
    13
   </font>
   Ioseph quoque ait: De benedictione Domini terra eius, de pomis caeli, et rore, atque abysso subiacente.
   <font size="2">
    14
   </font>
   De pomis fructuum solis ac lunae,
   <font size="2">
    15
   </font>
   de vertice antiquorum montium, de pomis collium aeternorum:
   <font size="2">
    16
   </font>
   et de frugibus terrae, et de plenitudine eius. Benedictio illius qui apparuit in rubo, veniat super caput Ioseph, et super verticem nazaraei inter fratres suos.
   <font size="2">
    17
   </font>
   Quasi primogeniti tauri pulchritudo eius, cornua rhinocerotis cornua illius: in ipsis ventilabit gentes usque ad terminos terrae. Hae sunt multitudines Ephraim: et haec millia Manasse.
   <font size="2">
    18
   </font>
   Et Zabulon ait: Laetare, Zabulon, in exitu tuo, et Issachar in tabernaculis tuis.
   <font size="2">
    19
   </font>
   Populos vocabunt ad montem: ibi immolabunt victimas iustitiae. Qui inundationem maris quasi lac sugent, et thesauros absconditos arenarum.
   <font size="2">
    20
   </font>
   Et Gad ait: Benedictus in latitudine Gad: quasi leo requievit, cepitque brachium et verticem.
  </p>
  <p>
   <font size="2">
    21
   </font>
   Et vidit principatum suum, quod in parte sua doctor esset repositus: qui fuit cum principibus populi, et fecit iustitias Domini, et iudicium suum cum Israel.
   <font size="2">
    22
   </font>
   Dan quoque ait: Dan catulus leonis, fluet largiter de Basan.
   <font size="2">
    23
   </font>
   Et Nephthali dixit: Nephthali abundantia perfruetur, et plenus erit benedictionibus Domini: mare et meridiem possidebit.
   <font size="2">
    24
   </font>
   Aser quoque ait: Benedictus in filiis Aser, sit placens fratribus suis, et tingat in oleo pedem suum:
   <font size="2">
    25
   </font>
   ferrum et aes calceamentum eius. Sicut dies iuventutis tuae, ita et senectus tua.
  </p>
  <p>
   <font size="2">
    26
   </font>
   Non est deus alius ut Deus rectissimi, ascensor caeli, auxiliator tuus. Magnificentia eius discurrunt nubes,
   <font size="2">
    27
   </font>
   habitaculum eius sursum, et subter brachia sempiterna eiciet a facie tua inimicum, dicetque: Conterere.
   <font size="2">
    28
   </font>
   Habitabit Israel confidenter, et solus. Oculus Iacob in terra frumenti et vini, caelique caligabunt rore.
   <font size="2">
    29
   </font>
   Beatus es tu, Israel: quis similis tui, popule, qui salvaris in Domino? Scutum auxilii tui, et gladius gloriae tuae: negabunt te inimici tui, et tu eorum colla calcabis.
  </p>
  <p>
   <a name="34">
    [34]
   </a>
   <font size="2">
    1
   </font>
   ascendit ergo Moses de campestribus Moab super montem Nebo in verticem Phasga contra Hiericho ostenditque ei Dominus omnem terram Galaad usque Dan
   <font size="2">
    2
   </font>
   et universum Nepthalim terramque Ephraim et Manasse et omnem terram usque ad mare Novissimum
   <font size="2">
    3
   </font>
   et australem partem et latitudinem campi Hiericho civitatis Palmarum usque Segor
   <font size="2">
    4
   </font>
   dixitque Dominus ad eum haec est terra pro qua iuravi Abraham Isaac et Iacob dicens semini tuo dabo eam vidisti eam oculis tuis et non transibis ad illam
   <font size="2">
    5
   </font>
   mortuusque est ibi Moses servus Domini in terra Moab iubente Domino
   <font size="2">
    6
   </font>
   et sepelivit eum in valle terrae Moab contra Phogor et non cognovit homo sepulchrum eius usque in praesentem diem
   <font size="2">
    7
   </font>
   Moses centum et viginti annorum erat quando mortuus est non caligavit oculus eius nec dentes illius moti sunt
   <font size="2">
    8
   </font>
   fleveruntque eum filii Israhel in campestribus Moab triginta diebus et conpleti sunt dies planctus lugentium Mosen
   <font size="2">
    9
   </font>
   Iosue vero filius Nun repletus est spiritu sapientiae quia Moses posuit super eum manus suas et oboedierunt ei filii Israhel feceruntque sicut praecepit Dominus Mosi
   <font size="2">
    10
   </font>
   et non surrexit propheta ultra in Israhel sicut Moses quem nosset Dominus facie ad faciem
   <font size="2">
    11
   </font>
   in omnibus signis atque portentis quae misit per eum ut faceret in terra Aegypti Pharaoni et omnibus servis eius universaeque terrae illius
   <font size="2">
    12
   </font>
   et cunctam manum robustam magnaque mirabilia quae fecit Moses coram universo Israhel
  </p>
  <p class="border">
  </p>
 </body>
</div>