<div>
 Isaiah
 <body>
  <p class="pagehead">
   LIBER IESAIAE
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   visio Isaiae filii Amos quam vidit super Iudam et Hierusalem in diebus Oziae Ioatham Ahaz Ezechiae regum Iuda
   <font size="2">
    2
   </font>
   audite caeli et auribus percipe terra quoniam Dominus locutus est filios enutrivi et exaltavi ipsi autem spreverunt me
   <font size="2">
    3
   </font>
   cognovit bos possessorem suum et asinus praesepe domini sui Israhel non cognovit populus meus non intellexit
   <font size="2">
    4
   </font>
   vae genti peccatrici populo gravi iniquitate semini nequam filiis sceleratis dereliquerunt Dominum blasphemaverunt Sanctum Israhel abalienati sunt retrorsum
   <font size="2">
    5
   </font>
   super quo percutiam vos ultra addentes praevaricationem omne caput languidum et omne cor maerens
   <font size="2">
    6
   </font>
   a planta pedis usque ad verticem non est in eo sanitas vulnus et livor et plaga tumens non est circumligata nec curata medicamine neque fota oleo
   <font size="2">
    7
   </font>
   terra vestra deserta civitates vestrae succensae igni regionem vestram coram vobis alieni devorant et desolabitur sicut in vastitate hostili
   <font size="2">
    8
   </font>
   et derelinquetur filia Sion ut umbraculum in vinea et sicut tugurium in cucumerario sicut civitas quae vastatur
   <font size="2">
    9
   </font>
   nisi Dominus exercituum reliquisset nobis semen quasi Sodoma fuissemus et quasi Gomorra similes essemus
   <font size="2">
    10
   </font>
   audite verbum Domini principes Sodomorum percipite auribus legem Dei nostri populus Gomorrae
   <font size="2">
    11
   </font>
   quo mihi multitudinem victimarum vestrarum dicit Dominus plenus sum holocausta arietum et adipem pinguium et sanguinem vitulorum et agnorum et hircorum nolui
   <font size="2">
    12
   </font>
   cum veneritis ante conspectum meum quis quaesivit haec de manibus vestris ut ambularetis in atriis meis
   <font size="2">
    13
   </font>
   ne adferatis ultra sacrificium frustra incensum abominatio est mihi neomeniam et sabbatum et festivitates alias non feram iniqui sunt coetus vestri
   <font size="2">
    14
   </font>
   kalendas vestras et sollemnitates vestras odivit anima mea facta sunt mihi molesta laboravi sustinens
   <font size="2">
    15
   </font>
   et cum extenderitis manus vestras avertam oculos meos a vobis et cum multiplicaveritis orationem non audiam manus vestrae sanguine plenae sunt
   <font size="2">
    16
   </font>
   lavamini mundi estote auferte malum cogitationum vestrarum ab oculis meis quiescite agere perverse
   <font size="2">
    17
   </font>
   discite benefacere quaerite iudicium subvenite oppresso iudicate pupillo defendite viduam
   <font size="2">
    18
   </font>
   et venite et arguite me dicit Dominus si fuerint peccata vestra ut coccinum quasi nix dealbabuntur et si fuerint rubra quasi vermiculus velut lana erunt
   <font size="2">
    19
   </font>
   si volueritis et audieritis bona terrae comedetis
   <font size="2">
    20
   </font>
   quod si nolueritis et me provocaveritis ad iracundiam gladius devorabit vos quia os Domini locutum est
   <font size="2">
    21
   </font>
   quomodo facta est meretrix civitas fidelis plena iudicii iustitia habitavit in ea nunc autem homicidae
   <font size="2">
    22
   </font>
   argentum tuum versum est in scoriam vinum tuum mixtum est aqua
   <font size="2">
    23
   </font>
   principes tui infideles socii furum omnes diligunt munera sequuntur retributiones pupillo non iudicant et causa viduae non ingreditur ad eos
   <font size="2">
    24
   </font>
   propter hoc ait Dominus exercituum Fortis Israhel heu consolabor super hostibus meis et vindicabor de inimicis meis
   <font size="2">
    25
   </font>
   et convertam manum meam ad te et excoquam ad purum scoriam tuam et auferam omne stagnum tuum
   <font size="2">
    26
   </font>
   et restituam iudices tuos ut fuerunt prius et consiliarios tuos sicut antiquitus post haec vocaberis civitas iusti urbs fidelis
   <font size="2">
    27
   </font>
   Sion in iudicio redimetur et reducent eam in iustitia
   <font size="2">
    28
   </font>
   et conteret scelestos et peccatores simul et qui dereliquerunt Dominum consumentur
   <font size="2">
    29
   </font>
   confundentur enim ab idolis quibus sacrificaverunt et erubescetis super hortis quos elegeratis
   <font size="2">
    30
   </font>
   cum fueritis velut quercus defluentibus foliis et velut hortus absque aqua
   <font size="2">
    31
   </font>
   et erit fortitudo vestra ut favilla stuppae et opus vestrum quasi scintilla et succendetur utrumque simul et non erit qui extinguat
  </p>
  <p>
   <a name="2">
   </a>
   [2]
   <font size="2">
    1
   </font>
   verbum quod vidit Isaias filius Amos super Iudam et Hierusalem
   <font size="2">
    2
   </font>
   et erit in novissimis diebus praeparatus mons domus Domini in vertice montium et elevabitur super colles et fluent ad eum omnes gentes
   <font size="2">
    3
   </font>
   et ibunt populi multi et dicent venite et ascendamus ad montem Domini et ad domum Dei Iacob et docebit nos vias suas et ambulabimus in semitis eius quia de Sion exibit lex et verbum Domini de Hierusalem
   <font size="2">
    4
   </font>
   et iudicabit gentes et arguet populos multos et conflabunt gladios suos in vomeres et lanceas suas in falces non levabit gens contra gentem gladium nec exercebuntur ultra ad proelium
   <font size="2">
    5
   </font>
   domus Iacob venite et ambulemus in lumine Domini
   <font size="2">
    6
   </font>
   proiecisti enim populum tuum domum Iacob quia repleti sunt ut olim et augures habuerunt ut Philisthim et pueris alienis adheserunt
   <font size="2">
    7
   </font>
   repleta est terra argento et auro et non est finis thesaurorum eius
   <font size="2">
    8
   </font>
   et repleta est terra eius equis et innumerabiles quadrigae eius et repleta est terra eius idolis opus manuum suarum adoraverunt quod fecerunt digiti eorum
   <font size="2">
    9
   </font>
   et incurvavit se homo et humiliatus est vir ne ergo dimittas eis
   <font size="2">
    10
   </font>
   ingredere in petram abscondere fossa humo a facie timoris Domini et a gloria maiestatis eius
   <font size="2">
    11
   </font>
   oculi sublimis hominis humiliati sunt et incurvabitur altitudo virorum exaltabitur autem Dominus solus in die illa
   <font size="2">
    12
   </font>
   quia dies Domini exercituum super omnem superbum et excelsum et super omnem arrogantem et humiliabitur
   <font size="2">
    13
   </font>
   et super omnes cedros Libani sublimes et erectas et super omnes quercus Basan
   <font size="2">
    14
   </font>
   et super omnes montes excelsos et super omnes colles elevatos
   <font size="2">
    15
   </font>
   et super omnem turrem excelsam et super omnem murum munitum
   <font size="2">
    16
   </font>
   et super omnes naves Tharsis et super omne quod visu pulchrum est
   <font size="2">
    17
   </font>
   et incurvabitur sublimitas hominum et humiliabitur altitudo virorum et elevabitur Dominus solus in die illa
   <font size="2">
    18
   </font>
   et idola penitus conterentur
   <font size="2">
    19
   </font>
   et introibunt in speluncas petrarum et in voragines terrae a facie formidinis Domini et a gloria maiestatis eius cum surrexerit percutere terram
   <font size="2">
    20
   </font>
   in die illa proiciet homo idola argenti sui et simulacra auri sui quae fecerat sibi ut adoraret talpas et vespertiliones
   <font size="2">
    21
   </font>
   et ingredietur fissuras petrarum et cavernas saxorum a facie formidinis Domini et a gloria maiestatis eius cum surrexerit percutere terram
   <font size="2">
    22
   </font>
   quiescite ergo ab homine cuius spiritus in naribus eius quia excelsus reputatus est ipse
  </p>
  <p>
   <a name="3">
   </a>
   [3]
   <font size="2">
    1
   </font>
   ecce enim Dominator Deus exercituum auferet ab Hierusalem et ab Iuda validum et fortem omne robur panis et omne robur aquae
   <font size="2">
    2
   </font>
   fortem et virum bellatorem iudicem et prophetam et ariolum et senem
   <font size="2">
    3
   </font>
   principem super quinquaginta et honorabilem vultu et consiliarium sapientem de architectis et prudentem eloquii mystici
   <font size="2">
    4
   </font>
   et dabo pueros principes eorum et effeminati dominabuntur eis
   <font size="2">
    5
   </font>
   et inruet populus vir ad virum unusquisque ad proximum suum tumultuabitur puer contra senem et ignobilis contra nobilem
   <font size="2">
    6
   </font>
   adprehendet enim vir fratrem suum domesticum patris sui vestimentum tibi est princeps esto noster ruina autem haec sub manu tua
   <font size="2">
    7
   </font>
   respondebit in die illa dicens non sum medicus et in domo mea non est panis neque vestimentum nolite constituere me principem populi
   <font size="2">
    8
   </font>
   ruit enim Hierusalem et Iudas concidit quia lingua eorum et adinventiones eorum contra Dominum ut provocarent oculos maiestatis eius
   <font size="2">
    9
   </font>
   agnitio vultus eorum respondit eis et peccatum suum quasi Sodomae praedicaverunt nec absconderunt vae animae eorum quoniam reddita sunt eis mala
   <font size="2">
    10
   </font>
   dicite iusto quoniam bene quoniam fructum adinventionum suarum comedet
   <font size="2">
    11
   </font>
   vae impio in malum retributio enim manuum eius fiet ei
   <font size="2">
    12
   </font>
   populum meum exactores sui spoliaverunt et mulieres dominatae sunt eius popule meus qui beatum te dicunt ipsi te decipiunt et viam gressuum tuorum dissipant
   <font size="2">
    13
   </font>
   stat ad iudicandum Dominus et stat ad iudicandos populos
   <font size="2">
    14
   </font>
   Dominus ad iudicium veniet cum senibus populi sui et principibus eius vos enim depasti estis vineam meam et rapina pauperis in domo vestra
   <font size="2">
    15
   </font>
   quare adteritis populum meum et facies pauperum commolitis dicit Dominus Deus exercituum
   <font size="2">
    16
   </font>
   et dixit Dominus pro eo quod elevatae sunt filiae Sion et ambulaverunt extento collo et nutibus oculorum ibant et plaudebant ambulabant et in pedibus suis conposito gradu incedebant
   <font size="2">
    17
   </font>
   decalvabit Dominus verticem filiarum Sion et Dominus crinem earum nudabit
   <font size="2">
    18
   </font>
   in die illa auferet Dominus ornatum calciamentorum et lunulas
   <font size="2">
    19
   </font>
   et torques et monilia et armillas et mitras
   <font size="2">
    20
   </font>
   discriminalia et periscelidas et murenulas et olfactoriola et inaures
   <font size="2">
    21
   </font>
   et anulos et gemmas in fronte pendentes
   <font size="2">
    22
   </font>
   et mutatoria et pallia et linteamina et acus
   <font size="2">
    23
   </font>
   et specula et sindones et vittas et theristra
   <font size="2">
    24
   </font>
   et erit pro suavi odore fetor et pro zona funiculus et pro crispanti crine calvitium et pro fascia pectorali cilicium
   <font size="2">
    25
   </font>
   pulcherrimi quoque viri tui gladio cadent et fortes tui in proelio
   <font size="2">
    26
   </font>
   et maerebunt atque lugebunt portae eius et desolata in terra sedebit
  </p>
  <p>
   <a name="4">
   </a>
   [4]
   <font size="2">
    1
   </font>
   et adprehendent septem mulieres virum unum in die illa dicentes panem nostrum comedemus et vestimentis nostris operiemur tantummodo vocetur nomen tuum super nos aufer obprobrium nostrum
   <font size="2">
    2
   </font>
   in die illa erit germen Domini in magnificentia et in gloria et fructus terrae sublimis et exultatio his qui salvati fuerint de Israhel
   <font size="2">
    3
   </font>
   et erit omnis qui relictus fuerit in Sion et residuus in Hierusalem sanctus vocabitur omnis qui scriptus est in vita in Hierusalem
   <font size="2">
    4
   </font>
   si abluerit Dominus sordem filiarum Sion et sanguinem Hierusalem laverit de medio eius spiritu iudicii et spiritu ardoris
   <font size="2">
    5
   </font>
   et creabit Dominus super omnem locum montis Sion et ubi invocatus est nubem per diem et fumum et splendorem ignis flammantis in nocte super omnem enim gloriam protectio
   <font size="2">
    6
   </font>
   et tabernaculum erit in umbraculum diei ab aestu et in securitatem et absconsionem a turbine et a pluvia
  </p>
  <p>
   <a name="5">
   </a>
   [5]
   <font size="2">
    1
   </font>
   cantabo dilecto meo canticum patruelis mei vineae suae vinea facta est dilecto meo in cornu filio olei
   <font size="2">
    2
   </font>
   et sepivit eam et lapides elegit ex illa et plantavit eam electam et aedificavit turrem in medio eius et torcular extruxit in ea et expectavit ut faceret uvas et fecit labruscas
   <font size="2">
    3
   </font>
   nunc ergo habitator Hierusalem et vir Iuda iudicate inter me et inter vineam meam
   <font size="2">
    4
   </font>
   quid est quod debui ultra facere vineae meae et non feci ei an quod expectavi ut faceret uvas et fecit labruscas
   <font size="2">
    5
   </font>
   et nunc ostendam vobis quid ego faciam vineae meae auferam sepem eius et erit in direptionem diruam maceriam eius et erit in conculcationem
   <font size="2">
    6
   </font>
   et ponam eam desertam non putabitur et non fodietur et ascendent vepres et spinae et nubibus mandabo ne pluant super eam imbrem
   <font size="2">
    7
   </font>
   vinea enim Domini exercituum domus Israhel et vir Iuda germen delectabile eius et expectavi ut faceret iudicium et ecce iniquitas et iustitiam et ecce clamor
   <font size="2">
    8
   </font>
   vae qui coniungitis domum ad domum et agrum agro copulatis usque ad terminum loci numquid habitabitis soli vos in medio terrae
   <font size="2">
    9
   </font>
   in auribus meis sunt haec Domini exercituum nisi domus multae desertae fuerint grandes et pulchrae absque habitatore
   <font size="2">
    10
   </font>
   decem enim iuga vinearum facient lagunculam unam et triginta modii sementis facient modios tres
   <font size="2">
    11
   </font>
   vae qui consurgitis mane ad ebrietatem sectandam et potandum usque ad vesperam ut vino aestuetis
   <font size="2">
    12
   </font>
   cithara et lyra et tympanum et tibia et vinum in conviviis vestris et opus Domini non respicitis nec opera manuum eius consideratis
   <font size="2">
    13
   </font>
   propterea captivus ductus est populus meus quia non habuit scientiam et nobiles eius interierunt fame et multitudo eius siti exaruit
   <font size="2">
    14
   </font>
   propterea dilatavit infernus animam suam et aperuit os suum absque ullo termino et descendent fortes eius et populus eius et sublimes gloriosique eius ad eum
   <font size="2">
    15
   </font>
   et incurvabitur homo et humiliabitur vir et oculi sublimium deprimentur
   <font size="2">
    16
   </font>
   et exaltabitur Dominus exercituum in iudicio et Deus sanctus sanctificabitur in iustitia
   <font size="2">
    17
   </font>
   et pascentur agni iuxta ordinem suum et deserta in ubertatem versa advenae comedent
   <font size="2">
    18
   </font>
   vae qui trahitis iniquitatem in funiculis vanitatis et quasi vinculum plaustri peccatum
   <font size="2">
    19
   </font>
   qui dicitis festinet et cito veniat opus eius ut videamus et adpropiet et veniat consilium Sancti Israhel et sciemus illud
   <font size="2">
    20
   </font>
   vae qui dicitis malum bonum et bonum malum ponentes tenebras lucem et lucem tenebras ponentes amarum in dulce et dulce in amarum
   <font size="2">
    21
   </font>
   vae qui sapientes estis in oculis vestris et coram vobismet ipsis prudentes
   <font size="2">
    22
   </font>
   vae qui potentes estis ad bibendum vinum et viri fortes ad miscendam ebrietatem
   <font size="2">
    23
   </font>
   qui iustificatis impium pro muneribus et iustitiam iusti aufertis ab eo
   <font size="2">
    24
   </font>
   propter hoc sicut devorat stipulam lingua ignis et calor flammae exurit sic radix eorum quasi favilla erit et germen eorum ut pulvis ascendet abiecerunt enim legem Domini exercituum et eloquium Sancti Israhel blasphemaverunt
   <font size="2">
    25
   </font>
   ideo iratus est furor Domini in populo suo et extendit manum suam super eum et percussit eum et conturbati sunt montes et facta sunt morticina eorum quasi stercus in medio platearum in omnibus his non est aversus furor eius sed adhuc manus eius extenta
   <font size="2">
    26
   </font>
   et levabit signum nationibus procul et sibilabit ad eum de finibus terrae et ecce festinus velociter veniet
   <font size="2">
    27
   </font>
   non est deficiens neque laborans in eo non dormitabit neque dormiet neque solvetur cingulum renum eius nec rumpetur corrigia calciamenti eius
   <font size="2">
    28
   </font>
   sagittae eius acutae et omnes arcus eius extenti ungulae equorum eius ut silex et rotae eius quasi impetus tempestatis
   <font size="2">
    29
   </font>
   rugitus eius ut leonis rugiet ut catuli leonum et frendet et tenebit praedam et amplexabitur et non erit qui eruat
   <font size="2">
    30
   </font>
   et sonabit super eum in die illa sicut sonitus maris aspiciemus in terram et ecce tenebrae tribulationis et lux obtenebrata est in caligine eius
  </p>
  <p>
   <a name="6">
   </a>
   [6]
   <font size="2">
    1
   </font>
   in anno quo mortuus est rex Ozias vidi Dominum sedentem super solium excelsum et elevatum et ea quae sub eo erant implebant templum
   <font size="2">
    2
   </font>
   seraphin stabant super illud sex alae uni et sex alae alteri duabus velabant faciem eius et duabus velabant pedes eius et duabus volabant
   <font size="2">
    3
   </font>
   et clamabant alter ad alterum et dicebant sanctus sanctus sanctus Dominus exercituum plena est omnis terra gloria eius
   <font size="2">
    4
   </font>
   et commota sunt superliminaria cardinum a voce clamantis et domus impleta est fumo
   <font size="2">
    5
   </font>
   et dixi vae mihi quia tacui quia vir pollutus labiis ego sum et in medio populi polluta labia habentis ego habito et Regem Dominum exercituum vidi oculis meis
   <font size="2">
    6
   </font>
   et volavit ad me unus de seraphin et in manu eius calculus quem forcipe tulerat de altari
   <font size="2">
    7
   </font>
   et tetigit os meum et dixit ecce tetigit hoc labia tua et auferetur iniquitas tua et peccatum tuum mundabitur
   <font size="2">
    8
   </font>
   et audivi vocem Domini dicentis quem mittam et quis ibit nobis et dixi ecce ego sum mitte me
   <font size="2">
    9
   </font>
   et dixit vade et dices populo huic audite audientes et nolite intellegere et videte visionem et nolite cognoscere
   <font size="2">
    10
   </font>
   excaeca cor populi huius et aures eius adgrava et oculos eius claude ne forte videat oculis suis et auribus suis audiat et corde suo intellegat et convertatur et sanem eum
   <font size="2">
    11
   </font>
   et dixi usquequo Domine et dixit donec desolentur civitates absque habitatore et domus sine homine et terra relinquetur deserta
   <font size="2">
    12
   </font>
   et longe faciet Dominus homines et multiplicabitur quae derelicta fuerat in medio terrae
   <font size="2">
    13
   </font>
   et adhuc in ea decimatio et convertetur et erit in ostensionem sicut terebinthus et sicuti quercus quae expandit ramos suos semen sanctum erit id quod steterit in ea
  </p>
  <p>
   <a name="7">
   </a>
   [7]
   <font size="2">
    1
   </font>
   et factum est in diebus Ahaz filii Ioatham filii Oziae regis Iuda ascendit Rasin rex Syriae et Phacee filius Romeliae rex Israhel in Hierusalem ad proeliandum contra eam et non potuerunt debellare eam
   <font size="2">
    2
   </font>
   et nuntiaverunt domui David dicentes requievit Syria super Ephraim et commotum est cor eius et cor populi eius sicut moventur ligna silvarum a facie venti
   <font size="2">
    3
   </font>
   et dixit Dominus ad Isaiam egredere in occursum Ahaz tu et qui derelictus est Iasub filius tuus ad extremum aquaeductus piscinae superioris in via agri Fullonis
   <font size="2">
    4
   </font>
   et dices ad eum vide ut sileas noli timere et cor tuum ne formidet a duobus caudis titionum fumigantium istorum in ira furoris Rasin et Syriae et filii Romeliae
   <font size="2">
    5
   </font>
   eo quod consilium inierit contra te Syria malum Ephraim et filius Romeliae dicentes
   <font size="2">
    6
   </font>
   ascendamus ad Iudam et suscitemus eum et avellamus eum ad nos et ponamus regem in medio eius filium Tabeel
   <font size="2">
    7
   </font>
   haec dicit Dominus Deus non stabit et non erit istud
   <font size="2">
    8
   </font>
   sed caput Syriae Damascus et caput Damasci Rasin et adhuc sexaginta et quinque anni et desinet Ephraim esse populus
   <font size="2">
    9
   </font>
   et caput Ephraim Samaria et caput Samariae filius Romeliae si non credideritis non permanebitis
   <font size="2">
    10
   </font>
   et adiecit Dominus loqui ad Ahaz dicens
   <font size="2">
    11
   </font>
   pete tibi signum a Domino Deo tuo in profundum inferni sive in excelsum supra
   <font size="2">
    12
   </font>
   et dixit Ahaz non petam et non temptabo Dominum
   <font size="2">
    13
   </font>
   et dixit audite ergo domus David numquid parum vobis est molestos esse hominibus quia molesti estis et Deo meo
   <font size="2">
    14
   </font>
   propter hoc dabit Dominus ipse vobis signum ecce virgo concipiet et pariet filium et vocabitis nomen eius Emmanuhel
   <font size="2">
    15
   </font>
   butyrum et mel comedet ut sciat reprobare malum et eligere bonum
   <font size="2">
    16
   </font>
   quia antequam sciat puer reprobare malum et eligere bonum derelinquetur terra quam tu detestaris a facie duum regum suorum
   <font size="2">
    17
   </font>
   adducet Dominus super te et super populum tuum et super domum patris tui dies qui non venerunt a diebus separationis Ephraim a Iuda cum rege Assyriorum
   <font size="2">
    18
   </font>
   et erit in die illa sibilabit Dominus muscae quae est in extremo fluminum Aegypti et api quae est in terra Assur
   <font size="2">
    19
   </font>
   et venient et requiescent omnes in torrentibus vallium et cavernis petrarum et in omnibus frutectis et in universis foraminibus
   <font size="2">
    20
   </font>
   in die illa radet Dominus in novacula conducta in his qui trans Flumen sunt in rege Assyriorum caput et pilos pedum et barbam universam
   <font size="2">
    21
   </font>
   et erit in die illa nutriet homo vaccam boum et duas oves
   <font size="2">
    22
   </font>
   et prae ubertate lactis comedet butyrum butyrum enim et mel manducabit omnis qui relictus fuerit in medio terrae
   <font size="2">
    23
   </font>
   et erit in die illa omnis locus ubi fuerint mille vites mille argenteis et in spinas et in vepres erunt
   <font size="2">
    24
   </font>
   cum sagittis et arcu ingredientur illuc vepres enim et spinae erunt in universa terra
   <font size="2">
    25
   </font>
   et omnes montes qui in sarculo sarientur non veniet illuc terror spinarum et veprium et erit in pascua bovis et in conculcationem pecoris
  </p>
  <p>
   <a name="8">
   </a>
   [8]
   <font size="2">
    1
   </font>
   et dixit Dominus ad me sume tibi librum grandem et scribe in eo stilo hominis Velociter spolia detrahe Cito praedare
   <font size="2">
    2
   </font>
   et adhibui mihi testes fideles Uriam sacerdotem et Zacchariam filium Barachiae
   <font size="2">
    3
   </font>
   et accessi ad prophetissam et concepit et peperit filium et dixit Dominus ad me voca nomen eius Adcelera spolia detrahere Festina praedari
   <font size="2">
    4
   </font>
   quia antequam sciat puer vocare patrem suum et matrem suam auferetur fortitudo Damasci et spolia Samariae coram rege Assyriorum
   <font size="2">
    5
   </font>
   et adiecit Dominus loqui ad me adhuc dicens
   <font size="2">
    6
   </font>
   pro eo quod abiecit populus iste aquas Siloae quae vadunt cum silentio et adsumpsit magis Rasin et filium Romeliae
   <font size="2">
    7
   </font>
   propter hoc ecce Dominus adducet super eos aquas Fluminis fortes et multas regem Assyriorum et omnem gloriam eius et ascendet super omnes rivos eius et fluet super universas ripas eius
   <font size="2">
    8
   </font>
   et ibit per Iudam inundans et transiens usque ad collum veniet et erit extensio alarum eius implens latitudinem terrae tuae o Emmanuhel
   <font size="2">
    9
   </font>
   congregamini populi et vincimini et audite universae procul terrae confortamini et vincimini accingite vos et vincimini
   <font size="2">
    10
   </font>
   inite consilium et dissipabitur loquimini verbum et non fiet quia nobiscum Deus
   <font size="2">
    11
   </font>
   haec enim ait Dominus ad me sicut in forti manu erudivit me ne irem in via populi huius dicens
   <font size="2">
    12
   </font>
   non dicatis coniuratio omnia enim quae loquitur populus iste coniuratio est et timorem eius ne timeatis neque paveatis
   <font size="2">
    13
   </font>
   Dominum exercituum ipsum sanctificate ipse pavor vester et ipse terror vester
   <font size="2">
    14
   </font>
   et erit vobis in sanctificationem in lapidem autem offensionis et in petram scandali duabus domibus Israhel in laqueum et in ruinam habitantibus Hierusalem
   <font size="2">
    15
   </font>
   et offendent ex eis plurimi et cadent et conterentur et inretientur et capientur
   <font size="2">
    16
   </font>
   liga testimonium signa legem in discipulis meis
   <font size="2">
    17
   </font>
   et expectabo Dominum qui abscondit faciem suam a domo Iacob et praestolabor eum
   <font size="2">
    18
   </font>
   ecce ego et pueri quos mihi dedit Dominus in signum et in portentum Israhelis a Domino exercituum qui habitat in monte Sion
   <font size="2">
    19
   </font>
   et cum dixerint ad vos quaerite a pythonibus et a divinis qui stridunt in incantationibus suis numquid non populus a Deo suo requirit pro vivis a mortuis
   <font size="2">
    20
   </font>
   ad legem magis et ad testimonium quod si non dixerint iuxta verbum hoc non erit eis matutina lux
   <font size="2">
    21
   </font>
   et transibit per eam corruet et esuriet et cum esurierit irascetur et maledicet regi suo et Deo suo et suspiciet sursum
   <font size="2">
    22
   </font>
   et ad terram intuebitur et ecce tribulatio et tenebrae dissolutio angustia et caligo persequens et non poterit avolare de angustia sua
  </p>
  <p>
   <a name="9">
   </a>
   [9]
   <font size="2">
    1
   </font>
   primo tempore adleviata est terra Zabulon et terra Nepthalim et novissimo adgravata est via maris trans Iordanem Galileae gentium
   <font size="2">
    2
   </font>
   populus qui ambulabat in tenebris vidit lucem magnam habitantibus in regione umbrae mortis lux orta est eis
   <font size="2">
    3
   </font>
   multiplicasti gentem non magnificasti laetitiam laetabuntur coram te sicut laetantur in messe sicut exultant quando dividunt spolia
   <font size="2">
    4
   </font>
   iugum enim oneris eius et virgam umeri eius et sceptrum exactoris eius superasti sicut in die Madian
   <font size="2">
    5
   </font>
   quia omnis violenta praedatio cum tumultu et vestimentum mixtum sanguine erit in conbustionem et cibus ignis
   <font size="2">
    6
   </font>
   parvulus enim natus est nobis filius datus est nobis et factus est principatus super umerum eius et vocabitur nomen eius Admirabilis consiliarius Deus fortis Pater futuri saeculi Princeps pacis
   <font size="2">
    7
   </font>
   multiplicabitur eius imperium et pacis non erit finis super solium David et super regnum eius ut confirmet illud et corroboret in iudicio et iustitia amodo et usque in sempiternum zelus Domini exercituum faciet hoc
   <font size="2">
    8
   </font>
   verbum misit Dominus in Iacob et cecidit in Israhel
   <font size="2">
    9
   </font>
   et sciet populus omnis Ephraim et habitantes Samariam in superbia et magnitudine cordis dicentes
   <font size="2">
    10
   </font>
   lateres ceciderunt sed quadris lapidibus aedificabimus sycomoros succiderunt sed cedros inmutabimus
   <font size="2">
    11
   </font>
   et elevabit Dominus hostes Rasin super eum et inimicos eius in tumultum vertet
   <font size="2">
    12
   </font>
   Syriam ab oriente et Philisthim ab occidente et devorabunt Israhel toto ore in omnibus his non est aversus furor eius sed adhuc manus eius extenta
   <font size="2">
    13
   </font>
   et populus non est reversus ad percutientem se et Dominum exercituum non inquisierunt
   <font size="2">
    14
   </font>
   et disperdet Dominus ab Israhel caput et caudam incurvantem et refrenantem die una
   <font size="2">
    15
   </font>
   longevus et honorabilis ipse est caput et propheta docens mendacium ipse cauda est
   <font size="2">
    16
   </font>
   et erunt qui beatificant populum istum seducentes et qui beatificantur praecipitati
   <font size="2">
    17
   </font>
   propter hoc super adulescentulis eius non laetabitur Dominus et pupillorum eius et viduarum non miserebitur quia omnis hypocrita est et nequam et universum os locutum est stultitiam in omnibus his non est aversus furor eius sed adhuc manus eius extenta
   <font size="2">
    18
   </font>
   succensa est enim quasi ignis impietas veprem et spinam vorabit et succendetur in densitate saltus et convolvetur superbia fumi
   <font size="2">
    19
   </font>
   in ira Domini exercituum conturbata est terra et erit populus quasi esca ignis vir fratri suo non parcet
   <font size="2">
    20
   </font>
   et declinabit ad dexteram et esuriet et comedet ad sinistram et non saturabitur unusquisque carnem brachii sui vorabit Manasses Ephraim et Ephraim Manassen simul ipsi contra Iudam
   <font size="2">
    21
   </font>
   in omnibus his non est aversus furor eius sed adhuc manus eius extenta
  </p>
  <p>
   <a name="10">
   </a>
   [10]
   <font size="2">
    1
   </font>
   vae qui condunt leges iniquas et scribentes iniustitiam scripserunt
   <font size="2">
    2
   </font>
   ut opprimerent in iudicio pauperes et vim facerent causae humilium populi mei ut essent viduae praeda eorum et pupillos diriperent
   <font size="2">
    3
   </font>
   quid facietis in die visitationis et calamitatis de longe venientis ad cuius fugietis auxilium et ubi derelinquetis gloriam vestram
   <font size="2">
    4
   </font>
   ne incurvemini sub vinculo et cum interfectis cadatis super omnibus his non est aversus furor eius sed adhuc manus eius extenta
   <font size="2">
    5
   </font>
   vae Assur virga furoris mei et baculus ipse in manu eorum indignatio mea
   <font size="2">
    6
   </font>
   ad gentem fallacem mittam eum et contra populum furoris mei mandabo illi ut auferat spolia et diripiat praedam et ponat illum in conculcationem quasi lutum platearum
   <font size="2">
    7
   </font>
   ipse autem non sic arbitrabitur et cor eius non ita aestimabit sed ad conterendum erit cor eius et ad internicionem gentium non paucarum
   <font size="2">
    8
   </font>
   dicet enim
   <font size="2">
    9
   </font>
   numquid non principes mei simul reges sunt numquid non ut Charchamis sic Chalanno et ut Arfad sic Emath numquid non ut Damascus sic Samaria
   <font size="2">
    10
   </font>
   quomodo invenit manus mea regna idoli sic et simulacra eorum de Hierusalem et de Samaria
   <font size="2">
    11
   </font>
   numquid non sicut feci Samariae et idolis eius sic faciam Hierusalem et simulacris eius
   <font size="2">
    12
   </font>
   et erit cum impleverit Dominus cuncta opera sua in monte Sion et in Hierusalem visitabo super fructum magnifici cordis regis Assur et super gloriam altitudinis oculorum eius
   <font size="2">
    13
   </font>
   dixit enim in fortitudine manus meae feci et in sapientia mea intellexi et abstuli terminos populorum et principes eorum depraedatus sum et detraxi quasi potens in sublime residentes
   <font size="2">
    14
   </font>
   et invenit quasi nidum manus mea fortitudinem populorum et sicut colliguntur ova quae derelicta sunt sic universam terram ego congregavi et non fuit qui moveret pinnam et aperiret os et ganniret
   <font size="2">
    15
   </font>
   numquid gloriabitur securis contra eum qui secat in ea aut exaltabitur serra contra eum a quo trahitur quomodo si elevetur virga contra levantem se et exaltetur baculus qui utique lignum est
   <font size="2">
    16
   </font>
   propter hoc mittet Dominator Deus exercituum in pinguibus eius tenuitatem et subtus gloriam eius succensa ardebit quasi conbustio ignis
   <font size="2">
    17
   </font>
   et erit lumen Israhel in igne et Sanctus eius in flamma et succendetur et devorabitur spina eius et vepres in die una
   <font size="2">
    18
   </font>
   et gloria saltus eius et Carmeli eius ab anima usque ad carnem consumetur et erit terrore profugus
   <font size="2">
    19
   </font>
   et reliquiae ligni saltus eius pro paucitate numerabuntur et puer scribet eos
   <font size="2">
    20
   </font>
   et erit in die illa non adiciet residuum Israhel et hii qui fugerint de domo Iacob inniti super eo qui percutit eos sed innitetur super Dominum Sanctum Israhel in veritate
   <font size="2">
    21
   </font>
   reliquiae convertentur reliquiae inquam Iacob ad Deum fortem
   <font size="2">
    22
   </font>
   si enim fuerit populus tuus Israhel quasi harena maris reliquiae convertentur ex eo consummatio adbreviata inundabit iustitiam
   <font size="2">
    23
   </font>
   consummationem enim et adbreviationem Dominus Deus exercituum faciet in medio omnis terrae
   <font size="2">
    24
   </font>
   propter hoc haec dicit Dominus Deus exercituum noli timere populus meus habitator Sion ab Assur in virga percutiet te et baculum suum levabit super te in via Aegypti
   <font size="2">
    25
   </font>
   adhuc enim paululum modicumque et consummabitur indignatio et furor meus super scelus eorum
   <font size="2">
    26
   </font>
   et suscitabit super eum Dominus exercituum flagellum iuxta plagam Madian in petra Oreb et virgam suam super mare et levabit eam in via Aegypti
   <font size="2">
    27
   </font>
   et erit in die illa auferetur onus eius de umero tuo et iugum eius de collo tuo et conputrescet iugum a facie olei
   <font size="2">
    28
   </font>
   veniet in Aiath transibit in Magron apud Machmas commendabit vasa sua
   <font size="2">
    29
   </font>
   transierunt cursim Gabee sedes nostra obstipuit Rama Gabaath Saulis fugit
   <font size="2">
    30
   </font>
   hinni voce tua filia Gallim adtende Laisa paupercula Anathoth
   <font size="2">
    31
   </font>
   migravit Medemena habitatores Gebim confortamini
   <font size="2">
    32
   </font>
   adhuc dies est ut in Nob stetur agitabit manum suam super montem filiae Sion collem Hierusalem
   <font size="2">
    33
   </font>
   ecce Dominator Dominus exercituum confringet lagunculam in terrore et excelsi statura succidentur et sublimes humiliabuntur
   <font size="2">
    34
   </font>
   et subvertentur condensa saltus ferro et Libanus cum excelsis cadet
  </p>
  <p>
   <a name="11">
   </a>
   [11]
   <font size="2">
    1
   </font>
   et egredietur virga de radice Iesse et flos de radice eius ascendet
   <font size="2">
    2
   </font>
   et requiescet super eum spiritus Domini spiritus sapientiae et intellectus spiritus consilii et fortitudinis spiritus scientiae et pietatis
   <font size="2">
    3
   </font>
   et replebit eum spiritus timoris Domini non secundum visionem oculorum iudicabit neque secundum auditum aurium arguet
   <font size="2">
    4
   </font>
   sed iudicabit in iustitia pauperes et arguet in aequitate pro mansuetis terrae et percutiet terram virga oris sui et spiritu labiorum suorum interficiet impium
   <font size="2">
    5
   </font>
   et erit iustitia cingulum lumborum eius et fides cinctorium renis eius
   <font size="2">
    6
   </font>
   habitabit lupus cum agno et pardus cum hedo accubabit vitulus et leo et ovis simul morabuntur et puer parvulus minabit eos
   <font size="2">
    7
   </font>
   vitulus et ursus pascentur simul requiescent catuli eorum et leo quasi bos comedet paleas
   <font size="2">
    8
   </font>
   et delectabitur infans ab ubere super foramine aspidis et in caverna reguli qui ablactatus fuerit manum suam mittet
   <font size="2">
    9
   </font>
   non nocebunt et non occident in universo monte sancto meo quia repleta est terra scientia Domini sicut aquae maris operientes
   <font size="2">
    10
   </font>
   in die illa radix Iesse qui stat in signum populorum ipsum gentes deprecabuntur et erit sepulchrum eius gloriosum
   <font size="2">
    11
   </font>
   et erit in die illa adiciet Dominus secundo manum suam ad possidendum residuum populi sui quod relinquetur ab Assyriis et ab Aegypto et a Fetros et ab Aethiopia et ab Aelam et a Sennaar et ab Emath et ab insulis maris
   <font size="2">
    12
   </font>
   et levabit signum in nationes et congregabit profugos Israhel et dispersos Iuda colliget a quattuor plagis terrae
   <font size="2">
    13
   </font>
   et auferetur zelus Ephraim et hostes Iuda peribunt Ephraim non aemulabitur Iudam et Iudas non pugnabit contra Ephraim
   <font size="2">
    14
   </font>
   et volabunt in umeros Philisthim per mare simul praedabuntur filios orientis Idumea et Moab praeceptum manus eorum et filii Ammon oboedientes erunt
   <font size="2">
    15
   </font>
   et desolabit Dominus linguam maris Aegypti et levabit manum suam super Flumen in fortitudine spiritus sui et percutiet eum in septem rivis ita ut transeant per eum calciati
   <font size="2">
    16
   </font>
   et erit via residuo populo meo qui relinquetur ab Assyriis sicut fuit Israhel in die qua ascendit de terra Aegypti
  </p>
  <p>
   <a name="12">
   </a>
   [12]
   <font size="2">
    1
   </font>
   et dices in illa die confitebor tibi Domine quoniam iratus es mihi conversus est furor tuus et consolatus es me
   <font size="2">
    2
   </font>
   ecce Deus salvator meus fiducialiter agam et non timebo quia fortitudo mea et laus mea Dominus Deus et factus est mihi in salutem
   <font size="2">
    3
   </font>
   haurietis aquas in gaudio de fontibus salvatoris
   <font size="2">
    4
   </font>
   et dicetis in illa die confitemini Domino et invocate nomen eius notas facite in populis adinventiones eius mementote quoniam excelsum est nomen eius
   <font size="2">
    5
   </font>
   cantate Domino quoniam magnifice fecit adnuntiate hoc in universa terra
   <font size="2">
    6
   </font>
   exulta et lauda habitatio Sion quia magnus in medio tui Sanctus Israhel
  </p>
  <p>
   <a name="13">
   </a>
   [13]
   <font size="2">
    1
   </font>
   onus Babylonis quod vidit Isaias filius Amos
   <font size="2">
    2
   </font>
   super montem caligosum levate signum exaltate vocem levate manum et ingrediantur portas duces
   <font size="2">
    3
   </font>
   ego mandavi sanctificatis meis et vocavi fortes meos in ira mea exultantes in gloria mea
   <font size="2">
    4
   </font>
   vox multitudinis in montibus quasi populorum frequentium vox sonitus regum gentium congregatarum Dominus exercituum praecepit militiae belli
   <font size="2">
    5
   </font>
   venientibus de terra procul a summitate caeli Dominus et vasa furoris eius ut disperdat omnem terram
   <font size="2">
    6
   </font>
   ululate quia prope est dies Domini quasi vastitas a Domino veniet
   <font size="2">
    7
   </font>
   propter hoc omnes manus dissolventur et omne cor hominis tabescet
   <font size="2">
    8
   </font>
   et conteretur tortiones et dolores tenebunt quasi parturiens dolebunt unusquisque ad proximum suum stupebit facies conbustae vultus eorum
   <font size="2">
    9
   </font>
   ecce dies Domini venit crudelis et indignationis plenus et irae furorisque ad ponendam terram in solitudine et peccatores eius conterendos de ea
   <font size="2">
    10
   </font>
   quoniam stellae caeli et splendor earum non expandent lumen suum obtenebratus est sol in ortu suo et luna non splendebit in lumine suo
   <font size="2">
    11
   </font>
   et visitabo super orbis mala et contra impios iniquitatem eorum et quiescere faciam superbiam infidelium et arrogantiam fortium humiliabo
   <font size="2">
    12
   </font>
   pretiosior erit vir auro et homo mundo obrizo
   <font size="2">
    13
   </font>
   super hoc caelum turbabo et movebitur terra de loco suo propter indignationem Domini exercituum et propter diem irae furoris eius
   <font size="2">
    14
   </font>
   et erit quasi dammula fugiens et quasi ovis et non erit qui congreget unusquisque ad populum suum convertetur et singuli ad terram suam fugient
   <font size="2">
    15
   </font>
   omnis qui inventus fuerit occidetur et omnis qui supervenerit cadet in gladio
   <font size="2">
    16
   </font>
   infantes eorum adlident in oculis eorum diripientur domus eorum et uxores eorum violabuntur
   <font size="2">
    17
   </font>
   ecce ego suscitabo super eos Medos qui argentum non quaerant nec aurum velint
   <font size="2">
    18
   </font>
   sed sagittis parvulos interficiant et lactantibus uteri non misereantur et super filios non parcat oculus eorum
   <font size="2">
    19
   </font>
   et erit Babylon illa gloriosa in regnis inclita in superbia Chaldeorum sicut subvertit Deus Sodomam et Gomorram
   <font size="2">
    20
   </font>
   non habitabitur usque in finem et non fundabitur usque ad generationem et generationem nec ponet ibi tentoria Arabs nec pastores requiescent ibi
   <font size="2">
    21
   </font>
   sed requiescent ibi bestiae et replebuntur domus eorum draconibus et habitabunt ibi strutiones et pilosi saltabunt ibi
   <font size="2">
    22
   </font>
   et respondebunt ibi ululae in aedibus eius et sirenae in delubris voluptatis
  </p>
  <p>
   <a name="14">
   </a>
   [14]
   <font size="2">
    1
   </font>
   prope est ut veniat tempus eius et dies eius non elongabuntur miserebitur enim Dominus Iacob et eliget adhuc de Israhel et requiescere eos faciet super humum suam adiungetur advena ad eos et adherebit domui Iacob
   <font size="2">
    2
   </font>
   et tenebunt eos populi et adducent eos in locum suum et possidebit eos domus Israhel super terram Domini in servos et ancillas et erunt capientes eos qui se ceperant et subicient exactores suos
   <font size="2">
    3
   </font>
   et erit in die illa cum requiem dederit tibi Deus a labore tuo et a concussione tua et a servitute dura qua ante servisti
   <font size="2">
    4
   </font>
   sumes parabolam istam contra regem Babylonis et dices quomodo cessavit exactor quievit tributum
   <font size="2">
    5
   </font>
   contrivit Dominus baculum impiorum virgam dominantium
   <font size="2">
    6
   </font>
   caedentem populos in indignatione plaga insanabili subicientem in furore gentes persequentem crudeliter
   <font size="2">
    7
   </font>
   conquievit et siluit omnis terra gavisa est et exultavit
   <font size="2">
    8
   </font>
   abietes quoque laetatae sunt super te et cedri Libani ex quo dormisti non ascendit qui succidat nos
   <font size="2">
    9
   </font>
   infernus subter conturbatus est in occursum adventus tui suscitavit tibi gigantas omnes principes terrae surrexerunt de soliis suis omnes principes nationum
   <font size="2">
    10
   </font>
   universi respondebunt et dicent tibi et tu vulneratus es sicut nos nostri similis effectus es
   <font size="2">
    11
   </font>
   detracta est ad inferos superbia tua concidit cadaver tuum subter te sternetur tinea et operimentum tuum erunt vermes
   <font size="2">
    12
   </font>
   quomodo cecidisti de caelo lucifer qui mane oriebaris corruisti in terram qui vulnerabas gentes
   <font size="2">
    13
   </font>
   qui dicebas in corde tuo in caelum conscendam super astra Dei exaltabo solium meum sedebo in monte testamenti in lateribus aquilonis
   <font size="2">
    14
   </font>
   ascendam super altitudinem nubium ero similis Altissimo
   <font size="2">
    15
   </font>
   verumtamen ad infernum detraheris in profundum laci
   <font size="2">
    16
   </font>
   qui te viderint ad te inclinabuntur teque prospicient numquid iste est vir qui conturbavit terram qui concussit regna
   <font size="2">
    17
   </font>
   qui posuit orbem desertum et urbes eius destruxit vinctis eius non aperuit carcerem
   <font size="2">
    18
   </font>
   omnes reges gentium universi dormierunt in gloria vir in domo sua
   <font size="2">
    19
   </font>
   tu autem proiectus es de sepulchro tuo quasi stirps inutilis pollutus et obvolutus qui interfecti sunt gladio et descenderunt ad fundamenta laci quasi cadaver putridum
   <font size="2">
    20
   </font>
   non habebis consortium neque cum eis in sepultura tu enim terram disperdisti tu populum occidisti non vocabitur in aeternum semen pessimorum
   <font size="2">
    21
   </font>
   praeparate filios eius occisioni in iniquitate patrum eorum non consurgent nec hereditabunt terram neque implebunt faciem orbis civitatum
   <font size="2">
    22
   </font>
   et consurgam super eos dicit Dominus exercituum et perdam Babylonis nomen et reliquias et germen et progeniem ait Dominus
   <font size="2">
    23
   </font>
   et ponam eam in possessionem ericii et in paludes aquarum et scopabo eam in scopa terens dicit Dominus exercituum
   <font size="2">
    24
   </font>
   iuravit Dominus exercituum dicens si non ut putavi ita erit et quomodo mente tractavi
   <font size="2">
    25
   </font>
   sic eveniet ut conteram Assyrium in terra mea et in montibus meis conculcem eum et auferetur ab eis iugum eius et onus illius ab umero eorum tolletur
   <font size="2">
    26
   </font>
   hoc consilium quod cogitavi super omnem terram et haec est manus extenta super universas gentes
   <font size="2">
    27
   </font>
   Dominus enim exercituum decrevit et quis poterit infirmare et manus eius extenta et quis avertet eam
   <font size="2">
    28
   </font>
   in anno quo mortuus est rex Ahaz factum est onus istud
   <font size="2">
    29
   </font>
   ne laeteris Philisthea omnis tu quoniam comminuta est virga percussoris tui de radice enim colubri egredietur regulus et semen eius absorbens volucrem
   <font size="2">
    30
   </font>
   et pascentur primogeniti pauperum et pauperes fiducialiter requiescent et interire faciam in fame radicem tuam et reliquias tuas interficiam
   <font size="2">
    31
   </font>
   ulula porta clama civitas prostrata est Philisthea omnis ab aquilone enim fumus venit et non est qui effugiat agmen eius
   <font size="2">
    32
   </font>
   et quid respondebitur nuntiis gentis quia Dominus fundavit Sion et in ipsa sperabunt pauperes populi eius
  </p>
  <p>
   <a name="15">
   </a>
   [15]
   <font size="2">
    1
   </font>
   onus Moab quia nocte vastata est Ar Moab conticuit quia nocte vastatus est murus Moab conticuit
   <font size="2">
    2
   </font>
   ascendit domus et Dibon ad excelsa in planctum super Nabo et super Medaba Moab ululabit in cunctis capitibus eius calvitium omnis barba radetur
   <font size="2">
    3
   </font>
   in triviis eius accincti sunt sacco super tecta eius et in plateis eius omnis ululat descendit in fletum
   <font size="2">
    4
   </font>
   clamavit Esebon et Eleale usque Iasa audita est vox eorum super hoc expediti Moab ululabunt anima eius ululabit sibi
   <font size="2">
    5
   </font>
   cor meum ad Moab clamabit vectes eius usque ad Segor vitulam conternantem per ascensum enim Luith flens ascendet et in via Oronaim clamorem contritionis levabunt
   <font size="2">
    6
   </font>
   aquae enim Nemrim desertae erunt quia aruit herba defecit germen viror omnis interiit
   <font size="2">
    7
   </font>
   secundum magnitudinem operis et visitatio eorum ad torrentem salicum ducent eos
   <font size="2">
    8
   </font>
   quoniam circumiit clamor terminum Moab usque ad Gallim ululatus eius et usque ad puteum Helim clamor eius
   <font size="2">
    9
   </font>
   quia aquae Dibon repletae sunt sanguine ponam enim super Dibon additamenta his qui fugerint de Moab leonem et reliquiis terrae
  </p>
  <p>
   <a name="16">
   </a>
   [16]
   <font size="2">
    1
   </font>
   emitte agnum dominatorem terrae de Petra deserti ad montem filiae Sion
   <font size="2">
    2
   </font>
   et erit sicut avis fugiens et pulli de nido avolantes sic erunt filiae Moab in transcensu Arnon
   <font size="2">
    3
   </font>
   ini consilium coge concilium pone quasi noctem umbram tuam in meridie absconde fugientes et vagos ne prodas
   <font size="2">
    4
   </font>
   habitabunt apud te profugi mei Moab esto latibulum eorum a facie vastatoris finitus est enim pulvis consummatus est miser defecit qui conculcabat terram
   <font size="2">
    5
   </font>
   et praeparabitur in misericordia solium et sedebit super eum in veritate in tabernaculo David iudicans et quaerens iudicium et velociter reddens quod iustum est
   <font size="2">
    6
   </font>
   audivimus superbiam Moab superbus est valde superbia eius et arrogantia eius et indignatio eius plus quam fortitudo eius
   <font size="2">
    7
   </font>
   idcirco ululabit Moab ad Moab universus ululabit his qui laetantur super muro cocti lateris loquimini plagas suas
   <font size="2">
    8
   </font>
   quoniam suburbana Esebon deserta sunt et vinea Sabama domini gentium exciderunt flagella eius usque ad Iazer pervenerunt erraverunt in deserto propagines eius relictae sunt transierunt mare
   <font size="2">
    9
   </font>
   super hoc plorabo in fletu Iazer vineam Sabama inebriabo te lacrima mea Esebon et Eleale quoniam super vindemiam tuam et super messem tuam vox calcantium inruit
   <font size="2">
    10
   </font>
   et auferetur laetitia et exultatio de Carmelo et in vineis non exultabit neque iubilabit vinum in torculari non calcabit qui calcare consueverat vocem calcantium abstuli
   <font size="2">
    11
   </font>
   super hoc venter meus ad Moab quasi cithara sonabit et viscera mea ad murum cocti lateris
   <font size="2">
    12
   </font>
   et erit cum apparuerit quod laboravit Moab super excelsis suis ingredietur ad sancta sua ut obsecret et non valebit
   <font size="2">
    13
   </font>
   hoc verbum quod locutus est Dominus ad Moab ex tunc
   <font size="2">
    14
   </font>
   et nunc locutus est Dominus dicens in tribus annis quasi anni mercennarii auferetur gloria Moab super omni populo multo et relinquetur parvus et modicus nequaquam multus
  </p>
  <p>
   <a name="17">
   </a>
   [17]
   <font size="2">
    1
   </font>
   onus Damasci ecce Damascus desinet esse civitas et erit sicut acervus lapidum in ruina
   <font size="2">
    2
   </font>
   derelictae civitates Aroer gregibus erunt et requiescent ibi et non erit qui exterreat
   <font size="2">
    3
   </font>
   et cessabit adiutorium ab Ephraim et regnum a Damasco et reliquiae Syriae sicut gloria filiorum Israhel erunt dicit Dominus exercituum
   <font size="2">
    4
   </font>
   et erit in die illa adtenuabitur gloria Iacob et pingue carnis eius marcescet
   <font size="2">
    5
   </font>
   et erit sicut congregans in messe quod restiterit et brachium eius spicas leget et erit sicut quaerens spicas in valle Rafaim
   <font size="2">
    6
   </font>
   et relinquetur in eo sicut racemus et sicut excussio oleae duarum aut trium olivarum in summitate rami sive quattuor aut quinque in cacuminibus eius fructus eius dicit Dominus Deus Israhel
   <font size="2">
    7
   </font>
   in die illa inclinabitur homo ad factorem suum et oculi eius ad Sanctum Israhel respicient
   <font size="2">
    8
   </font>
   et non inclinabitur ad altaria quae fecerunt manus eius et quae operati sunt digiti eius non respiciet lucos et delubra
   <font size="2">
    9
   </font>
   in die illa erunt civitates fortitudinis eius derelictae sicut aratra et segetes quae derelictae sunt a facie filiorum Israhel et erit deserta
   <font size="2">
    10
   </font>
   quia oblita es Dei salvatoris tui et Fortis adiutoris tui non es recordata propterea plantabis plantationem fidelem et germen alienum seminabis
   <font size="2">
    11
   </font>
   in die plantationis tuae labrusca et mane semen tuum florebit ablata est messis in die hereditatis et dolebit graviter
   <font size="2">
    12
   </font>
   vae multitudo populorum multorum ut multitudo maris sonantis et tumultus turbarum sicut sonitus aquarum multarum
   <font size="2">
    13
   </font>
   sonabunt populi sicut sonitus aquarum inundantium et increpabit eum et fugiet procul et rapietur sicut pulvis montium a facie venti et sicut turbo coram tempestate
   <font size="2">
    14
   </font>
   in tempore vespere et ecce turbatio in matutino et non subsistet haec est pars eorum qui vastaverunt nos et sors diripientium nos
  </p>
  <p>
   <a name="18">
   </a>
   [18]
   <font size="2">
    1
   </font>
   vae terrae cymbalo alarum quae est trans flumina Aethiopiae
   <font size="2">
    2
   </font>
   qui mittit in mari legatos et in vasis papyri super aquas ite angeli veloces ad gentem convulsam et dilaceratam ad populum terribilem post quem non est alius gentem expectantem expectantem et conculcatam cuius diripuerunt flumina terram eius
   <font size="2">
    3
   </font>
   omnes habitatores orbis qui moramini in terra cum elevatum fuerit signum in montibus videbitis et clangorem tubae audietis
   <font size="2">
    4
   </font>
   quia haec dicit Dominus ad me quiescam et considerabo in loco meo sicut meridiana lux clara est et sicut nubes roris in die messis
   <font size="2">
    5
   </font>
   ante messem enim totus effloruit et inmatura perfectio germinabit et praecidentur ramusculi eius falcibus et quae derelicta fuerint abscidentur excutientur
   <font size="2">
    6
   </font>
   et relinquentur simul avibus montium et bestiis terrae et aestate perpetua erunt super eum volucres et omnes bestiae terrae super illum hiemabunt
   <font size="2">
    7
   </font>
   in tempore illo deferetur munus Domino exercituum a populo divulso et dilacerato a populo terribili post quem non fuit alius a gente expectante expectante et conculcata cuius diripuerunt flumina terram eius ad locum nominis Domini exercituum montem Sion
  </p>
  <p>
   <a name="19">
   </a>
   [19]
   <font size="2">
    1
   </font>
   onus Aegypti ecce Dominus ascendet super nubem levem et ingredietur Aegyptum et movebuntur simulacra Aegypti a facie eius et cor Aegypti tabescet in medio eius
   <font size="2">
    2
   </font>
   et concurrere faciam Aegyptios adversum Aegyptios et pugnabit vir contra fratrem suum et vir contra amicum suum civitas adversus civitatem regnum adversus regnum
   <font size="2">
    3
   </font>
   et disrumpetur spiritus Aegypti in visceribus eius et consilium eius praecipitabo et interrogabunt simulacra sua et divinos suos et pythones et ariolos
   <font size="2">
    4
   </font>
   et tradam Aegyptum in manu dominorum crudelium et rex fortis dominabitur eorum ait Dominus Deus exercituum
   <font size="2">
    5
   </font>
   et arescet aqua de mari et fluvius desolabitur atque siccabitur
   <font size="2">
    6
   </font>
   et deficient flumina adtenuabuntur et siccabuntur rivi aggerum calamus et iuncus marcescet
   <font size="2">
    7
   </font>
   nudabitur alveus rivi a fonte suo et omnis sementis inrigua siccabitur arescet et non erit
   <font size="2">
    8
   </font>
   et maerebunt piscatores et lugebunt omnes mittentes in flumen hamum et expandentes rete super faciem aquae marcescent
   <font size="2">
    9
   </font>
   confundentur qui operabantur linum pectentes et texentes subtilia
   <font size="2">
    10
   </font>
   et erunt inrigua eius flaccentia omnes qui faciebant lacunas ad capiendos pisces
   <font size="2">
    11
   </font>
   stulti principes Taneos sapientes consiliarii Pharao dederunt consilium insipiens quomodo dicetis Pharaoni filius sapientium ego filius regum antiquorum
   <font size="2">
    12
   </font>
   ubi sunt nunc sapientes tui adnuntient tibi et indicent quid cogitaverit Dominus exercituum super Aegyptum
   <font size="2">
    13
   </font>
   stulti facti sunt principes Taneos emarcuerunt principes Mempheos deceperunt Aegyptum angulum populorum eius
   <font size="2">
    14
   </font>
   Dominus miscuit in medio eius spiritum vertiginis et errare fecerunt Aegyptum in omni opere suo sicut errat ebrius et vomens
   <font size="2">
    15
   </font>
   et non erit Aegypto opus quod faciat caput et caudam incurvantem et refrenantem
   <font size="2">
    16
   </font>
   in die illa erit Aegyptus quasi mulieres et stupebunt et timebunt a facie commotionis manus Domini exercituum quam ipse movebit super eam
   <font size="2">
    17
   </font>
   et erit terra Iuda Aegypto in festivitatem omnis qui illius fuerit recordatus pavebit a facie consilii Domini exercituum quod ipse cogitavit super eam
   <font size="2">
    18
   </font>
   in die illa erunt quinque civitates in terra Aegypti loquentes lingua Chanaan et iurantes per Dominum exercituum civitas Solis vocabitur una
   <font size="2">
    19
   </font>
   in die illa erit altare Domini in medio terrae Aegypti et titulus iuxta terminum eius Domini
   <font size="2">
    20
   </font>
   et erit in signum et in testimonium Domino exercituum in terra Aegypti clamabunt enim ad Dominum a facie tribulantis et mittet eis salvatorem et propugnatorem qui liberet eos
   <font size="2">
    21
   </font>
   et cognoscetur Dominus ab Aegypto et cognoscent Aegyptii Dominum in die illa et colent eum in hostiis et muneribus et vota vovebunt Domino et solvent
   <font size="2">
    22
   </font>
   et percutiet Dominus Aegyptum plaga et sanabit eam et revertentur ad Dominum et placabitur eis et sanabit eos
   <font size="2">
    23
   </font>
   in die illa erit via de Aegypto in Assyrios et intrabit Assyrius Aegyptum et Aegyptius in Assyrios et servient Aegyptii Assur
   <font size="2">
    24
   </font>
   in die illa erit Israhel tertius Aegyptio et Assyrio benedictio in medio terrae
   <font size="2">
    25
   </font>
   cui benedixit Dominus exercituum dicens benedictus populus meus Aegypti et opus manuum mearum Assyrio hereditas autem mea Israhel
  </p>
  <p>
   <a name="20">
   </a>
   [20]
   <font size="2">
    1
   </font>
   in anno quo ingressus est Tharthan in Azotum cum misisset eum Sargon rex Assyriorum et pugnasset contra Azotum et cepisset eam
   <font size="2">
    2
   </font>
   in tempore illo locutus est Dominus in manu Isaiae filii Amos dicens vade et solve saccum de lumbis tuis et calciamenta tua tolle de pedibus tuis et fecit sic vadens nudus et disculciatus
   <font size="2">
    3
   </font>
   et dixit Dominus sicut ambulavit servus meus Isaias nudus et disculciatus trium annorum signum et portentum erit super Aegyptum et super Aethiopiam
   <font size="2">
    4
   </font>
   sic minabit rex Assyriorum captivitatem Aegypti et transmigrationem Aethiopiae iuvenum et senum nudam et disculciatam discopertis natibus ignominiam Aegypti
   <font size="2">
    5
   </font>
   et timebunt et confundentur ab Aethiopia spe sua et ab Aegypto gloria sua
   <font size="2">
    6
   </font>
   et dicet habitator insulae huius in die illa ecce haec erat spes nostra ad quos confugimus in auxilium ut liberaret nos a facie regis Assyriorum et quomodo effugere poterimus nos
  </p>
  <p>
   <a name="21">
   </a>
   [21]
   <font size="2">
    1
   </font>
   onus deserti maris sicut turbines ab africo veniunt de deserto venit de terra horribili
   <font size="2">
    2
   </font>
   visio dura nuntiata est mihi qui incredulus est infideliter agit et qui depopulator est vastat ascende Aelam obside Mede omnem gemitum eius cessare feci
   <font size="2">
    3
   </font>
   propterea repleti sunt lumbi mei dolore angustia possedit me sicut angustia parientis corrui cum audirem conturbatus sum cum viderem
   <font size="2">
    4
   </font>
   emarcuit cor meum tenebrae stupefecerunt me Babylon dilecta mea posita est mihi in miraculum
   <font size="2">
    5
   </font>
   pone mensam contemplare in specula comedentes bibentes surgite principes arripite clypeum
   <font size="2">
    6
   </font>
   haec enim dixit mihi Dominus vade et pone speculatorem et quodcumque viderit adnuntiet
   <font size="2">
    7
   </font>
   et vidit currum duorum equitum ascensorem asini et ascensorem cameli et contemplatus est diligenter multo intuitu
   <font size="2">
    8
   </font>
   et clamavit leo super specula Domini ego sum stans iugiter per diem et super custodiam meam ego sum stans totis noctibus
   <font size="2">
    9
   </font>
   ecce iste venit ascensor vir bigae equitum et respondit et dixit cecidit cecidit Babylon et omnia sculptilia deorum eius contrita sunt in terram
   <font size="2">
    10
   </font>
   tritura mea et fili areae meae quae audivi a Domino exercituum Deo Israhel adnuntiavi vobis
   <font size="2">
    11
   </font>
   onus Duma ad me clamat ex Seir custos quid de nocte custos quid de nocte
   <font size="2">
    12
   </font>
   dixit custos venit mane et nox si quaeritis quaerite convertimini venite
   <font size="2">
    13
   </font>
   onus in Arabia in saltu ad vesperam dormietis in semitis Dodanim
   <font size="2">
    14
   </font>
   occurrentes sitienti ferte aquam qui habitatis terram austri cum panibus occurrite fugienti
   <font size="2">
    15
   </font>
   a facie enim gladiorum fugerunt a facie gladii inminentis a facie arcus extenti a facie gravis proelii
   <font size="2">
    16
   </font>
   quoniam haec dicit Dominus ad me adhuc in uno anno quasi in anno mercennarii et auferetur omnis gloria Cedar
   <font size="2">
    17
   </font>
   et reliquiae numeri sagittariorum fortium de filiis Cedar inminuentur Dominus enim Deus Israhel locutus est
  </p>
  <p>
   <a name="22">
   </a>
   [22]
   <font size="2">
    1
   </font>
   onus vallis Visionis quidnam tibi quoque est quia ascendisti et tu omnis in tecta
   <font size="2">
    2
   </font>
   clamoris plena urbs frequens civitas exultans interfecti tui non interfecti gladio nec mortui in bello
   <font size="2">
    3
   </font>
   cuncti principes tui fugerunt simul dureque ligati sunt omnes qui inventi sunt vincti sunt pariter procul fugerunt
   <font size="2">
    4
   </font>
   propterea dixi recedite a me amare flebo nolite incumbere ut consolemini me super vastitate filiae populi mei
   <font size="2">
    5
   </font>
   dies enim interfectionis et conculcationis et fletuum Domino Deo exercituum in valle Visionis scrutans murum et magnificus super montem
   <font size="2">
    6
   </font>
   et Aelam sumpsit faretram currum hominis equitis et parietem nudavit clypeus
   <font size="2">
    7
   </font>
   et erunt electae valles tuae plenae quadrigarum et equites ponent sedes suas in porta
   <font size="2">
    8
   </font>
   et revelabitur operimentum Iudae et videbis in die illa armamentarium domus saltus
   <font size="2">
    9
   </font>
   et scissuras civitatis David videbitis quia multiplicatae sunt et congregastis aquas piscinae inferioris
   <font size="2">
    10
   </font>
   et domos Hierusalem numerastis et destruxistis domos ad muniendum murum
   <font size="2">
    11
   </font>
   et lacum fecistis inter duos muros et aquam piscinae veteris et non suspexistis ad eum qui fecerat eam et operatorem eius de longe non vidistis
   <font size="2">
    12
   </font>
   et vocavit Dominus Deus exercituum in die illa ad fletum et ad planctum ad calvitium et ad cingulum sacci
   <font size="2">
    13
   </font>
   et ecce gaudium et laetitia occidere vitulos et iugulare arietes comedere carnes et bibere vinum comedamus et bibamus cras enim moriemur
   <font size="2">
    14
   </font>
   et revelata est in auribus meis Domini exercituum si dimittetur iniquitas haec vobis donec moriamini dicit Dominus Deus exercituum
   <font size="2">
    15
   </font>
   haec dicit Dominus Deus exercituum vade ingredere ad eum qui habitat in tabernaculo ad Sobnam praepositum templi
   <font size="2">
    16
   </font>
   quid tu hic aut quasi quis hic quia excidisti tibi hic sepulchrum excidisti in excelso memoriam diligenter in petra tabernaculum tibi
   <font size="2">
    17
   </font>
   ecce Dominus asportari te faciet sicut asportatur gallus gallinacius et quasi amictum sic sublevabit te
   <font size="2">
    18
   </font>
   coronans coronabit te tribulatione quasi pilam mittet te in terram latam et spatiosam ibi morieris et ibi erit currus gloriae tuae ignominia domus Domini tui
   <font size="2">
    19
   </font>
   et expellam te de statione tua et de ministerio tuo deponam te
   <font size="2">
    20
   </font>
   et erit in die illa vocabo servum meum Eliachim filium Helciae
   <font size="2">
    21
   </font>
   et induam illum tunicam tuam et cingulo tuo confortabo eum et potestatem tuam dabo in manu eius et erit quasi pater habitantibus Hierusalem et domui Iuda
   <font size="2">
    22
   </font>
   et dabo clavem domus David super umerum eius et aperiet et non erit qui claudat et claudet et non erit qui aperiat
   <font size="2">
    23
   </font>
   et figam illum paxillum in loco fideli et erit in solium gloriae domui patris sui
   <font size="2">
    24
   </font>
   et suspendent super eum omnem gloriam domus patris eius vasorum diversa genera omne vas parvulum a vasis craterarum usque ad omne vas musicorum
   <font size="2">
    25
   </font>
   in die illo dicit Dominus exercituum auferetur paxillus qui fixus fuerat in loco fideli et frangetur et cadet et peribit quod pependerat in eo quia Dominus locutus est
  </p>
  <p>
   <a name="23">
   </a>
   [23]
   <font size="2">
    1
   </font>
   onus Tyri ululate naves maris quia vastata est domus unde venire consueverant de terra Cetthim revelatum est eis
   <font size="2">
    2
   </font>
   tacete qui habitatis in insula negotiatio Sidonis transfretantes mare repleverunt te
   <font size="2">
    3
   </font>
   in aquis multis semen Nili messis fluminis fruges eius et facta est negotiatio gentium
   <font size="2">
    4
   </font>
   erubesce Sidon ait enim mare fortitudo maris dicens non parturivi et non peperi et non enutrivi iuvenes nec ad incrementum perduxi virgines
   <font size="2">
    5
   </font>
   cum auditum fuerit in Aegypto dolebunt cum audierint de Tyro
   <font size="2">
    6
   </font>
   transite maria ululate qui habitatis in insula
   <font size="2">
    7
   </font>
   numquid non haec vestra est quae gloriabatur a diebus pristinis in antiquitate sua ducent eam pedes sui longe ad peregrinandum
   <font size="2">
    8
   </font>
   quis cogitavit hoc super Tyrum quondam coronatam cuius negotiatores principes institores eius incliti terrae
   <font size="2">
    9
   </font>
   Dominus exercituum cogitavit hoc ut detraheret superbiam omnis gloriae et ad ignominiam deduceret universos inclitos terrae
   <font size="2">
    10
   </font>
   transi terram tuam quasi flumen filia maris non est cingulum ultra tibi
   <font size="2">
    11
   </font>
   manum suam extendit super mare conturbavit regna Dominus mandavit adversum Chanaan ut contereret fortes eius
   <font size="2">
    12
   </font>
   et dixit non adicies ultra ut glorieris calumniam sustinens virgo filia Sidonis in Cetthim consurgens transfreta ibi quoque non erit requies tibi
   <font size="2">
    13
   </font>
   ecce terra Chaldeorum talis populus non fuit Assur fundavit eam in captivitatem transduxerunt robustos eius suffoderunt domos eius posuerunt eam in ruinam
   <font size="2">
    14
   </font>
   ululate naves maris quia devastata est fortitudo vestra
   <font size="2">
    15
   </font>
   et erit in die illa in oblivione eris o Tyre septuaginta annis sicut dies regis unius post septuaginta autem annos erit Tyro quasi canticum meretricis
   <font size="2">
    16
   </font>
   sume citharam circui civitatem meretrix oblivioni tradita bene cane frequenta canticum ut memoria tui sit
   <font size="2">
    17
   </font>
   et erit post septuaginta annos visitabit Dominus Tyrum et reducet eam ad mercedes suas et rursum fornicabitur cum universis regnis terrae super faciem terrae
   <font size="2">
    18
   </font>
   et erunt negotiatio eius et mercedes eius sanctificatae Domino non condentur neque reponentur quia his qui habitaverint coram Domino erit negotiatio eius ut manducent in saturitatem et vestiantur usque ad vetustatem
  </p>
  <p>
   <a name="24">
   </a>
   [24]
   <font size="2">
    1
   </font>
   ecce Dominus dissipabit terram et nudabit eam et adfliget faciem eius et disperget habitatores eius
   <font size="2">
    2
   </font>
   et erit sicut populus sic sacerdos et sicut servus sic dominus eius sicut ancilla sic domina eius sicut emens sic ille qui vendit sicut fenerator sic is qui mutuum accipit sicut qui repetit sic qui debet
   <font size="2">
    3
   </font>
   dissipatione dissipabitur terra et direptione praedabitur Dominus enim locutus est verbum hoc
   <font size="2">
    4
   </font>
   luxit et defluxit terra et infirmata est defluxit orbis infirmata est altitudo populi terrae
   <font size="2">
    5
   </font>
   et terra interfecta est ab habitatoribus suis quia transgressi sunt leges mutaverunt ius dissipaverunt foedus sempiternum
   <font size="2">
    6
   </font>
   propter hoc maledictio vorabit terram et peccabunt habitatores eius ideoque insanient cultores eius et relinquentur homines pauci
   <font size="2">
    7
   </font>
   luxit vindemia infirmata est vitis ingemuerunt omnes qui laetabantur corde
   <font size="2">
    8
   </font>
   cessavit gaudium tympanorum quievit sonitus laetantium conticuit dulcedo citharae
   <font size="2">
    9
   </font>
   cum cantico non bibent vinum amara erit potio bibentibus illam
   <font size="2">
    10
   </font>
   adtrita est civitas vanitatis clausa est omnis domus nullo introeunte
   <font size="2">
    11
   </font>
   clamor erit super vino in plateis deserta est omnis laetitia translatum est gaudium terrae
   <font size="2">
    12
   </font>
   relicta est in urbe solitudo et calamitas opprimet portas
   <font size="2">
    13
   </font>
   quia haec erunt in medio terrae in medio populorum quomodo si paucae olivae quae remanserunt excutiantur ex olea et racemi cum fuerit finita vindemia
   <font size="2">
    14
   </font>
   hii levabunt vocem suam atque laudabunt cum glorificatus fuerit Dominus hinnient de mari
   <font size="2">
    15
   </font>
   propter hoc in doctrinis glorificate Dominum in insulis maris nomen Domini Dei Israhel
   <font size="2">
    16
   </font>
   a finibus terrae laudes audivimus gloriam iusti et dixi secretum meum mihi secretum meum mihi vae mihi praevaricantes praevaricati sunt et praevaricatione transgressorum praevaricati sunt
   <font size="2">
    17
   </font>
   formido et fovea et laqueus super te qui habitator es terrae
   <font size="2">
    18
   </font>
   et erit qui fugerit a voce formidinis cadet in foveam et qui se explicuerit de fovea tenebitur laqueo quia cataractae de excelsis apertae sunt et concutientur fundamenta terrae
   <font size="2">
    19
   </font>
   confractione confringetur terra contritione conteretur terra commotione commovebitur terra
   <font size="2">
    20
   </font>
   agitatione agitabitur terra sicut ebrius et auferetur quasi tabernaculum unius noctis et gravabit eam iniquitas sua et corruet et non adiciet ut resurgat
   <font size="2">
    21
   </font>
   et erit in die illa visitabit Dominus super militiam caeli in excelso et super reges terrae qui sunt super terram
   <font size="2">
    22
   </font>
   et congregabuntur in congregationem unius fascis in lacum et cludentur ibi in carcerem et post multos dies visitabuntur
   <font size="2">
    23
   </font>
   et erubescet luna et confundetur sol cum regnaverit Dominus exercituum in monte Sion et in Hierusalem et in conspectu senum suorum fuerit glorificatus
  </p>
  <p>
   <a name="25">
   </a>
   [25]
   <font size="2">
    1
   </font>
   Domine Deus meus es tu exaltabo te confitebor nomini tuo quoniam fecisti mirabilia cogitationes antiquas fideles amen
   <font size="2">
    2
   </font>
   quia posuisti civitatem in tumulum urbem fortem in ruinam domum alienorum ut non sit civitas et in sempiternum non aedificetur
   <font size="2">
    3
   </font>
   super hoc laudabit te populus fortis civitas gentium robustarum timebit te
   <font size="2">
    4
   </font>
   quia factus es fortitudo pauperi fortitudo egeno in tribulatione sua spes a turbine umbraculum ab aestu spiritus enim robustorum quasi turbo inpellens parietem
   <font size="2">
    5
   </font>
   sicut aestum in siti tumultum alienorum humiliabis et quasi calore sub nube torrente propaginem fortium marcescere facies
   <font size="2">
    6
   </font>
   et faciet Dominus exercituum omnibus populis in monte hoc convivium pinguium convivium vindemiae pinguium medullatorum vindemiae defecatae
   <font size="2">
    7
   </font>
   et praecipitabit in monte isto faciem vinculi conligati super omnes populos et telam quam orditus est super universas nationes
   <font size="2">
    8
   </font>
   praecipitabit mortem in sempiternum et auferet Dominus Deus lacrimam ab omni facie et obprobrium populi sui auferet de universa terra quia Dominus locutus est
   <font size="2">
    9
   </font>
   et dicet in die illa ecce Deus noster iste expectavimus eum et salvabit nos iste Dominus sustinuimus eum exultabimus et laetabimur in salutari eius
   <font size="2">
    10
   </font>
   quia requiescet manus Domini in monte isto et triturabitur Moab sub eo sicuti teruntur paleae in plaustro
   <font size="2">
    11
   </font>
   et extendet manus suas sub eo sicut extendit natans ad natandum et humiliabit gloriam eius cum adlisione manuum eius
   <font size="2">
    12
   </font>
   et munimenta sublimium murorum tuorum concident et humiliabuntur et detrahentur in terram usque ad pulverem
  </p>
  <p>
   <a name="26">
   </a>
   [26]
   <font size="2">
    1
   </font>
   in die illa cantabitur canticum istud in terra Iuda urbs fortitudinis nostrae salvator ponetur in ea murus et antemurale
   <font size="2">
    2
   </font>
   aperite portas et ingrediatur gens iusta custodiens veritatem
   <font size="2">
    3
   </font>
   vetus error abiit servabis pacem pacem quia in te speravimus
   <font size="2">
    4
   </font>
   sperastis in Domino in saeculis aeternis in Domino Deo forti in perpetuum
   <font size="2">
    5
   </font>
   quia incurvabit habitantes in excelso civitatem sublimem humiliabit humiliabit eam usque ad terram detrahet eam usque ad pulverem
   <font size="2">
    6
   </font>
   conculcabit eam pes pedes pauperis gressus egenorum
   <font size="2">
    7
   </font>
   semita iusti recta est rectus callis iusti ad ambulandum
   <font size="2">
    8
   </font>
   et in semita iudiciorum tuorum Domine sustinuimus te nomen tuum et memoriale tuum in desiderio animae
   <font size="2">
    9
   </font>
   anima mea desideravit te in nocte sed et spiritu meo in praecordiis meis de mane vigilabo ad te cum feceris iudicia tua in terra iustitiam discent habitatores orbis
   <font size="2">
    10
   </font>
   misereamur impio et non discet iustitiam in terra sanctorum inique gessit et non videbit gloriam Domini
   <font size="2">
    11
   </font>
   Domine exaltetur manus tua et non videant videant et confundantur zelantes populi et ignis hostes tuos devoret
   <font size="2">
    12
   </font>
   Domine dabis pacem nobis omnia enim opera nostra operatus es nobis
   <font size="2">
    13
   </font>
   Domine Deus noster possederunt nos domini absque te tantum in te recordemur nominis tui
   <font size="2">
    14
   </font>
   morientes non vivant gigantes non resurgant propterea visitasti et contrivisti eos et perdidisti omnem memoriam eorum
   <font size="2">
    15
   </font>
   indulsisti genti Domine indulsisti genti numquid glorificatus es elongasti omnes terminos terrae
   <font size="2">
    16
   </font>
   Domine in angustia requisierunt te in tribulatione murmuris doctrina tua eis
   <font size="2">
    17
   </font>
   sicut quae concipit cum adpropinquaverit ad partum dolens clamat in doloribus suis sic facti sumus a facie tua Domine
   <font size="2">
    18
   </font>
   concepimus et quasi parturivimus et peperimus spiritum salutes non fecimus in terra ideo non ceciderunt habitatores terrae
   <font size="2">
    19
   </font>
   vivent mortui tui interfecti mei resurgent expergiscimini et laudate qui habitatis in pulvere quia ros lucis ros tuus et terram gigantum detrahes in ruinam
   <font size="2">
    20
   </font>
   vade populus meus intra in cubicula tua claude ostia tua super te abscondere modicum ad momentum donec pertranseat indignatio
   <font size="2">
    21
   </font>
   ecce enim Dominus egreditur de loco suo ut visitet iniquitatem habitatoris terrae contra eum et revelabit terra sanguinem suum et non operiet ultra interfectos suos
  </p>
  <p>
   <a name="27">
   </a>
   [27]
   <font size="2">
    1
   </font>
   in die illo visitabit Dominus in gladio suo duro et grandi et forti super Leviathan serpentem vectem et super Leviathan serpentem tortuosum et occidet cetum qui in mari est
   <font size="2">
    2
   </font>
   in die illa vinea meri cantabit ei
   <font size="2">
    3
   </font>
   ego Dominus qui servo eam repente propinabo ei ne forte visitetur contra eam nocte et die servo eam
   <font size="2">
    4
   </font>
   indignatio non est mihi quis dabit me spinam et veprem in proelio gradiar super eam succendam eam pariter
   <font size="2">
    5
   </font>
   an potius tenebit fortitudinem meam faciet pacem mihi pacem faciet mihi
   <font size="2">
    6
   </font>
   qui egrediuntur impetu ad Iacob florebit et germinabit Israhel et implebunt faciem orbis semine
   <font size="2">
    7
   </font>
   numquid iuxta plagam percutientis se percussit eum aut sicut occidit interfectos eius sic occisus est
   <font size="2">
    8
   </font>
   in mensura contra mensuram cum abiecta fuerit iudicabis eam meditata est in spiritu suo duro per diem aestus
   <font size="2">
    9
   </font>
   idcirco super hoc dimittetur iniquitas domui Iacob et iste omnis fructus ut auferatur peccatum eius cum posuerit omnes lapides altaris sicut lapides cineris adlisos non stabunt luci et delubra
   <font size="2">
    10
   </font>
   civitas enim munita desolata erit speciosa relinquetur et dimittetur quasi desertum ibi pascetur vitulus et ibi accubabit et consumet summitates eius
   <font size="2">
    11
   </font>
   in siccitate messis illius conterentur mulieres venientes et docentes eam non est enim populus sapiens propterea non miserebitur eius qui fecit eum et qui formavit eum non parcet ei
   <font size="2">
    12
   </font>
   et erit in die illa percutiet Dominus ab alveo Fluminis usque ad torrentem Aegypti et vos congregabimini unus et unus filii Israhel
   <font size="2">
    13
   </font>
   et erit in die illa clangetur in tuba magna et venient qui perditi fuerant de terra Assyriorum et qui eiecti erant in terra Aegypti et adorabunt Dominum in monte sancto in Hierusalem
  </p>
  <p>
   <a name="28">
   </a>
   [28]
   <font size="2">
    1
   </font>
   vae coronae superbiae ebriis Ephraim et flori decidenti gloriae exultationis eius qui erant in vertice vallis pinguissimae errantes a vino
   <font size="2">
    2
   </font>
   ecce validus et fortis Domini sicut impetus grandinis turbo confringens sicut impetus aquarum multarum inundantium et emissarum super terram spatiosam
   <font size="2">
    3
   </font>
   pedibus conculcabitur corona superbiae ebriorum Ephraim
   <font size="2">
    4
   </font>
   et erit flos decidens gloriae exultationis eius qui est super verticem vallis pinguium quasi temporaneum ante maturitatem autumni quod cum aspexerit videns statim ut manu tenuerit devorabit illud
   <font size="2">
    5
   </font>
   in die illa erit Dominus exercituum corona gloriae et sertum exultationis residuo populi sui
   <font size="2">
    6
   </font>
   et spiritus iudicii sedenti super iudicium et fortitudo revertentibus de bello ad portam
   <font size="2">
    7
   </font>
   verum hii quoque prae vino nescierunt et prae ebrietate erraverunt sacerdos et propheta nescierunt prae ebrietate absorti sunt a vino erraverunt in ebrietate nescierunt videntem ignoraverunt iudicium
   <font size="2">
    8
   </font>
   omnes enim mensae repletae sunt vomitu sordiumque ita ut non esset ultra locus
   <font size="2">
    9
   </font>
   quem docebit scientiam et quem intellegere faciet auditum ablactatos a lacte apulsos ab uberibus
   <font size="2">
    10
   </font>
   quia manda remanda manda remanda expecta reexpecta expecta reexpecta modicum ibi modicum ibi
   <font size="2">
    11
   </font>
   in loquella enim labii et lingua altera loquetur ad populum istum
   <font size="2">
    12
   </font>
   cui dixit haec requies reficite lassum et hoc est meum refrigerium et noluerunt audire
   <font size="2">
    13
   </font>
   et erit eis verbum Domini manda remanda manda remanda expecta reexpecta expecta reexpecta modicum ibi modicum ibi ut vadant et cadant retrorsum et conterantur et inlaqueentur et capiantur
   <font size="2">
    14
   </font>
   propter hoc audite verbum Domini viri inlusores qui dominamini super populum meum qui est in Hierusalem
   <font size="2">
    15
   </font>
   dixistis enim percussimus foedus cum morte et cum inferno fecimus pactum flagellum inundans cum transierit non veniet super nos quia posuimus mendacium spem nostram et mendacio protecti sumus
   <font size="2">
    16
   </font>
   idcirco haec dicit Dominus Deus ecce ego mittam in fundamentis Sion lapidem lapidem probatum angularem pretiosum in fundamento fundatum qui crediderit non festinet
   <font size="2">
    17
   </font>
   et ponam iudicium in pondere et iustitiam in mensura et subvertet grando spem mendacii et protectionem aquae inundabunt
   <font size="2">
    18
   </font>
   et delebitur foedus vestrum cum morte et pactum vestrum cum inferno non stabit flagellum inundans cum transierit eritis ei in conculcationem
   <font size="2">
    19
   </font>
   quandocumque pertransierit tollet vos quoniam mane diluculo pertransibit in die et in nocte et tantummodo sola vexatio intellectum dabit auditui
   <font size="2">
    20
   </font>
   coangustatum est enim stratum ita ut alter decidat et pallium breve utrumque operire non potest
   <font size="2">
    21
   </font>
   sicut enim in monte Divisionum stabit Dominus sicut in valle quae est in Gabao irascetur ut faciat opus suum alienum opus eius ut operetur opus suum peregrinum est opus ab eo
   <font size="2">
    22
   </font>
   et nunc nolite inludere ne forte constringantur vincula vestra consummationem enim et adbreviationem audivi a Domino Deo exercituum super universam terram
   <font size="2">
    23
   </font>
   auribus percipite et audite vocem meam adtendite et audite eloquium meum
   <font size="2">
    24
   </font>
   numquid tota die arabit arans ut serat proscindet et sariet humum suam
   <font size="2">
    25
   </font>
   nonne cum adaequaverit faciem eius seret gith et cyminum sparget et ponet triticum per ordinem et hordeum et milium et viciam in finibus suis
   <font size="2">
    26
   </font>
   et erudiet eum illud in iudicio Deus suus docebit eum illud
   <font size="2">
    27
   </font>
   non enim in serris triturabitur gith nec rota plaustri super cyminum circumiet sed in virga excutietur gith et cyminum in baculo
   <font size="2">
    28
   </font>
   panis autem comminuetur verum non in perpetuum triturans triturabit illum neque vexabit eum rota plaustri nec in ungulis suis comminuet eum
   <font size="2">
    29
   </font>
   et hoc a Domino Deo exercituum exivit ut mirabile faceret consilium et magnificaret iustitiam
  </p>
  <p>
   <a name="29">
   </a>
   [29]
   <font size="2">
    1
   </font>
   vae Arihel Arihel civitas quam circumdedit David additus est annus ad annum sollemnitates evolutae sunt
   <font size="2">
    2
   </font>
   et circumvallabo Arihel et erit tristis et maerens et erit mihi quasi Arihel
   <font size="2">
    3
   </font>
   et circumdabo quasi spheram in circuitu tuo et iaciam contra te aggerem et munimenta ponam in obsidionem tuam
   <font size="2">
    4
   </font>
   humiliaberis de terra loqueris et de humo audietur eloquium tuum et erit quasi pythonis de terra vox tua et de humo eloquium tuum mussitabit
   <font size="2">
    5
   </font>
   et erit sicut pulvis tenuis multitudo ventilantium te et sicut favilla pertransiens multitudo eorum qui contra te praevaluerunt
   <font size="2">
    6
   </font>
   eritque repente confestim a Domino exercituum visitabitur in tonitru et commotione terrae et voce magna turbinis et tempestatis et flammae ignis devorantis
   <font size="2">
    7
   </font>
   et erit sicut somnium visionis nocturnae multitudo omnium gentium quae dimicaverunt contra Arihel et omnes qui militaverunt et obsederunt et praevaluerunt adversus eam
   <font size="2">
    8
   </font>
   et sicuti somniat esuriens et comedit cum autem fuerit expertus vacua est anima eius et sicut somniat sitiens et bibit et postquam fuerit expergefactus lassus adhuc sitit et anima eius vacua est sic erit multitudo omnium gentium quae dimicaverunt contra montem Sion
   <font size="2">
    9
   </font>
   obstupescite et admiramini fluctuate et vacillate inebriamini et non a vino movemini et non ebrietate
   <font size="2">
    10
   </font>
   quoniam miscuit vobis Dominus spiritum soporis claudet oculos vestros prophetas et principes vestros qui vident visiones operiet
   <font size="2">
    11
   </font>
   et erit vobis visio omnium sicut verba libri signati quem cum dederint scienti litteras dicent lege istum et respondebit non possum signatus est enim
   <font size="2">
    12
   </font>
   et dabitur liber nescienti litteras diceturque ei lege et respondebit nescio litteras
   <font size="2">
    13
   </font>
   et dixit Dominus eo quod adpropinquat populus iste ore suo et labiis suis glorificat me cor autem eius longe est a me et timuerunt me mandato hominum et doctrinis
   <font size="2">
    14
   </font>
   ideo ecce ego addam ut admirationem faciam populo huic miraculo grandi et stupendo peribit enim sapientia a sapientibus eius et intellectus prudentium eius abscondetur
   <font size="2">
    15
   </font>
   vae qui profundi estis corde ut a Domino abscondatis consilium quorum sunt in tenebris opera et dicunt quis videt nos et quis novit nos
   <font size="2">
    16
   </font>
   perversa est haec vestra cogitatio quasi lutum contra figulum cogitet et dicat opus factori suo non fecisti me et figmentum dicat fictori suo non intellegis
   <font size="2">
    17
   </font>
   nonne adhuc in modico et in brevi convertetur Libanus in Chermel et Chermel in saltum reputabitur
   <font size="2">
    18
   </font>
   et audient in die illa surdi verba libri et de tenebris et caligine oculi caecorum videbunt
   <font size="2">
    19
   </font>
   et addent mites in Domino laetitiam et pauperes homines in Sancto Israhel exultabunt
   <font size="2">
    20
   </font>
   quoniam defecit qui praevalebat consummatus est inlusor et succisi sunt omnes qui vigilabant super iniquitatem
   <font size="2">
    21
   </font>
   qui peccare faciebant homines in verbo et arguentem in porta subplantabant et declinaverunt frustra a iusto
   <font size="2">
    22
   </font>
   propter hoc haec dicit Dominus ad domum Iacob qui redemit Abraham non modo confundetur Iacob nec modo vultus eius erubescet
   <font size="2">
    23
   </font>
   sed cum viderit filios suos opera manuum mearum in medio sui sanctificantes nomen meum et sanctificabunt Sanctum Iacob et Deum Israhel praedicabunt
   <font size="2">
    24
   </font>
   et scient errantes spiritu intellectum et mussitatores discent legem
  </p>
  <p>
   <a name="30">
   </a>
   [30]
   <font size="2">
    1
   </font>
   vae filii desertores dicit Dominus ut faceretis consilium et non ex me et ordiremini telam et non per spiritum meum ut adderetur peccatum super peccatum
   <font size="2">
    2
   </font>
   qui ambulatis ut descendatis in Aegyptum et os meum non interrogastis sperantes auxilium in fortitudine Pharao et habentes fiduciam in umbra Aegypti
   <font size="2">
    3
   </font>
   et erit vobis fortitudo Pharaonis in confusionem et fiducia umbrae Aegypti in ignominiam
   <font size="2">
    4
   </font>
   erant enim in Tanis principes tui et nuntii tui usque ad Anes pervenerunt
   <font size="2">
    5
   </font>
   omnes confusi sunt super populo qui eis prodesse non potuit non fuerunt in auxilium et in aliquam utilitatem sed in confusionem et obprobrium
   <font size="2">
    6
   </font>
   onus iumentorum austri in terra tribulationis et angustiae leaena et leo ex eis vipera et regulus volans portantes super umeros iumentorum divitias suas et super gibbum camelorum thesauros suos ad populum qui eis prodesse non poterit
   <font size="2">
    7
   </font>
   Aegyptus enim frustra et vane auxiliabitur ideo clamavi super hoc superbia tantum est quiesce
   <font size="2">
    8
   </font>
   nunc ingressus scribe eis super buxum et in libro diligenter exara illud et erit in die novissimo in testimonium usque ad aeternum
   <font size="2">
    9
   </font>
   populus enim ad iracundiam provocans est et filii mendaces filii nolentes audire legem Domini
   <font size="2">
    10
   </font>
   qui dicunt videntibus nolite videre et aspicientibus nolite aspicere nobis ea quae recta sunt loquimini nobis placentia videte nobis errores
   <font size="2">
    11
   </font>
   auferte a me viam declinate a me semitam cesset a facie nostra Sanctus Israhel
   <font size="2">
    12
   </font>
   propterea haec dicit Sanctus Israhel pro eo quod reprobastis verbum hoc et sperastis in calumniam et tumultum et innixi estis super eo
   <font size="2">
    13
   </font>
   propterea erit vobis iniquitas haec sicut interruptio cadens et requisita in muro excelso quoniam subito dum non speratur veniet contritio eius
   <font size="2">
    14
   </font>
   et comminuetur sicut conteritur lagoena figuli contritione pervalida et non invenietur de fragmentis eius testa in qua portetur igniculus de incendio aut hauriatur parum aquae de fovea
   <font size="2">
    15
   </font>
   quia haec dicit Dominus Deus Sanctus Israhel si revertamini et quiescatis salvi eritis in silentio et in spe erit fortitudo vestra et noluistis
   <font size="2">
    16
   </font>
   et dixistis nequaquam sed ad equos fugiemus ideo fugietis et super veloces ascendemus ideo veloces erunt qui persequentur vos
   <font size="2">
    17
   </font>
   mille homines a facie terroris unius et a facie terroris quinque fugietis donec relinquamini quasi malus navis in vertice montis et quasi signum super collem
   <font size="2">
    18
   </font>
   propterea expectat Dominus ut misereatur vestri et ideo exaltabitur parcens vobis quia Deus iudicii Dominus beati omnes qui expectant eum
   <font size="2">
    19
   </font>
   populus enim Sion habitabit in Hierusalem plorans nequaquam plorabis miserans miserebitur tui ad vocem clamoris tui statim ut audierit respondebit tibi
   <font size="2">
    20
   </font>
   et dabit vobis Dominus panem artum et aquam brevem et non faciet avolare a te ultra doctorem tuum et erunt oculi tui videntes praeceptorem tuum
   <font size="2">
    21
   </font>
   et aures tuae audient verbum post tergum monentis haec via ambulate in ea neque ad dexteram neque ad sinistram
   <font size="2">
    22
   </font>
   et contaminabis lamminas sculptilium argenti tui et vestimentum conflatilis auri tui et disperges ea sicut inmunditiam menstruatae egredere dices ei
   <font size="2">
    23
   </font>
   et dabitur pluvia semini tuo ubicumque seminaveris in terra et panis frugum terrae erit uberrimus et pinguis pascetur in possessione tua in die illo agnus spatiose
   <font size="2">
    24
   </font>
   et tauri tui et pulli asinorum qui operantur terram commixtum migma comedent sic in area ut ventilatum est
   <font size="2">
    25
   </font>
   et erunt super omnem montem excelsum et super omnem collem elevatum rivi currentium aquarum in die interfectionis multorum cum ceciderint turres
   <font size="2">
    26
   </font>
   et erit lux lunae sicut lux solis et lux solis erit septempliciter sicut lux septem dierum in die qua alligaverit Dominus vulnus populi sui et percussuram plagae eius sanaverit
   <font size="2">
    27
   </font>
   ecce nomen Domini venit de longinquo ardens furor eius et gravis ad portandum labia eius repleta sunt indignatione et lingua eius quasi ignis devorans
   <font size="2">
    28
   </font>
   spiritus eius velut torrens inundans usque ad medium colli ad perdendas gentes in nihilum et frenum erroris quod erat in maxillis populorum
   <font size="2">
    29
   </font>
   canticum erit vobis sicut nox sanctificatae sollemnitatis et laetitia cordis sicut qui pergit cum tibia ut intret in montem Domini ad Fortem Israhel
   <font size="2">
    30
   </font>
   et auditam faciet Dominus gloriam vocis suae et terrorem brachii sui ostendet in comminatione furoris et flamma ignis devorantis adlidet in turbine et in lapide grandinis
   <font size="2">
    31
   </font>
   a voce enim Domini pavebit Assur virga percussus
   <font size="2">
    32
   </font>
   et erit transitus virgae fundatus quam requiescere faciet Dominus super eum in tympanis et in citharis et in bellis praecipuis expugnabit eos
   <font size="2">
    33
   </font>
   praeparata est enim ab heri Thofeth a rege praeparata profunda et dilatata nutrimenta eius ignis et ligna multa flatus Domini sicut torrens sulphuris succendens eam
  </p>
  <p>
   <a name="31">
   </a>
   [31]
   <font size="2">
    1
   </font>
   vae qui descendunt in Aegyptum ad auxilium in equis sperantes et habentes fiduciam super quadrigis quia multae sunt et super equitibus quia praevalidi nimis et non sunt confisi super Sanctum Israhel et Dominum non requisierunt
   <font size="2">
    2
   </font>
   ipse autem sapiens adduxit malum et verba sua non abstulit et consurget contra domum pessimorum et contra auxilium operantium iniquitatem
   <font size="2">
    3
   </font>
   Aegyptus homo et non deus et equi eorum caro et non spiritus et Dominus inclinabit manum suam et corruet auxiliator et cadet cui praestatur auxilium simulque omnes consumentur
   <font size="2">
    4
   </font>
   quia haec dicit Dominus ad me quomodo si rugiat leo et catulus leonis super praedam suam cum occurrerit ei multitudo pastorum a voce eorum non formidabit et a multitudine eorum non pavebit sic descendet Dominus exercituum ut proelietur super montem Sion et super collem eius
   <font size="2">
    5
   </font>
   sicut aves volantes sic proteget Dominus exercituum Hierusalem protegens et liberans transiens et salvans
   <font size="2">
    6
   </font>
   convertimini sicut in profundum recesseratis filii Israhel
   <font size="2">
    7
   </font>
   in die enim illa abiciet vir idola argenti sui et idola auri sui quae fecerunt vobis manus vestrae in peccatum
   <font size="2">
    8
   </font>
   et cadet Assur in gladio non viri et gladius non hominis vorabit eum et fugiet non a facie gladii et iuvenes eius vectigales erunt
   <font size="2">
    9
   </font>
   et fortitudo eius a terrore transibit et pavebunt fugientes principes eius dixit Dominus cuius ignis est in Sion et caminus eius in Hierusalem
  </p>
  <p>
   <a name="32">
   </a>
   [32]
   <font size="2">
    1
   </font>
   ecce in iustitia regnabit rex et principes in iudicio praeerunt
   <font size="2">
    2
   </font>
   et erit vir sicut qui absconditur a vento et celat se a tempestate sicut rivi aquarum in siti et umbra petrae prominentis in terra deserta
   <font size="2">
    3
   </font>
   non caligabunt oculi videntium et aures audientium diligenter auscultabunt
   <font size="2">
    4
   </font>
   et cor stultorum intelleget scientiam et lingua balborum velociter loquetur et plane
   <font size="2">
    5
   </font>
   non vocabitur ultra is qui insipiens est princeps neque fraudulentus appellabitur maior
   <font size="2">
    6
   </font>
   stultus enim fatua loquetur et cor eius faciet iniquitatem ut perficiat simulationem et loquatur ad Dominum fraudulenter et vacuefaciat animam esurientis et potum sitienti auferat
   <font size="2">
    7
   </font>
   fraudulenti vasa pessima sunt ipse enim cogitationes concinnavit ad perdendos mites in sermone mendacii cum loqueretur pauper iudicium
   <font size="2">
    8
   </font>
   princeps vero ea quae digna sunt principe cogitavit et ipse super duces stabit
   <font size="2">
    9
   </font>
   mulieres opulentae surgite et audite vocem meam filiae confidentes percipite auribus eloquium meum
   <font size="2">
    10
   </font>
   post dies et annum et vos conturbabimini confidentes consummata est enim vindemia collectio ultra non veniet
   <font size="2">
    11
   </font>
   obstupescite opulentae conturbamini confidentes exuite vos et confundimini accingite lumbos vestros
   <font size="2">
    12
   </font>
   super ubera plangite super regione desiderabili super vinea fertili
   <font size="2">
    13
   </font>
   super humum populi mei spina et vepres ascendent quanto magis super omnes domos gaudii civitatis exultantis
   <font size="2">
    14
   </font>
   domus enim dimissa est multitudo urbis relicta est tenebrae et palpatio factae sunt super speluncas usque in aeternum gaudium onagrorum pascua gregum
   <font size="2">
    15
   </font>
   donec effundatur super nos spiritus de excelso et erit desertum in Chermel et Chermel in saltum reputabitur
   <font size="2">
    16
   </font>
   et habitabit in solitudine iudicium et iustitia in Chermel sedebit
   <font size="2">
    17
   </font>
   et erit opus iustitiae pax et cultus iustitiae silentium et securitas usque in sempiternum
   <font size="2">
    18
   </font>
   et sedebit populus meus in pulchritudine pacis et in tabernaculis fiduciae et in requie opulenta
   <font size="2">
    19
   </font>
   grando autem in descensione saltus et humilitate humiliabitur civitas
   <font size="2">
    20
   </font>
   beati qui seminatis super omnes aquas inmittentes pedem bovis et asini
  </p>
  <p>
   <a name="33">
   </a>
   [33]
   <font size="2">
    1
   </font>
   vae qui praedaris nonne et ipse praedaberis et qui spernis nonne et ipse sperneris cum consummaveris depraedationem depraedaberis cum fatigatus desiveris contemnere contemneris
   <font size="2">
    2
   </font>
   Domine miserere nostri te expectavimus esto brachium eorum in mane et salus nostra in tempore tribulationis
   <font size="2">
    3
   </font>
   a voce angeli fugerunt populi ab exaltatione tua dispersae sunt gentes
   <font size="2">
    4
   </font>
   et congregabuntur spolia vestra sicut colligitur brucus velut cum fossae plenae fuerint de eo
   <font size="2">
    5
   </font>
   magnificatus est Dominus quoniam habitavit in excelso implevit Sion iudicio et iustitia
   <font size="2">
    6
   </font>
   et erit fides in temporibus tuis divitiae salutis sapientia et scientia timor Domini ipse thesaurus eius
   <font size="2">
    7
   </font>
   ecce videntes clamabunt foris angeli pacis amare flebunt
   <font size="2">
    8
   </font>
   dissipatae sunt viae cessavit transiens per semitam irritum factum est pactum proiecit civitates non reputavit homines
   <font size="2">
    9
   </font>
   luxit et elanguit terra confusus est Libanus et obsorduit et factus est Saron sicut desertum et concussa est Basan et Carmelus
   <font size="2">
    10
   </font>
   nunc consurgam dicit Dominus nunc exaltabor nunc sublevabor
   <font size="2">
    11
   </font>
   concipietis ardorem parietis stipulam spiritus vester ut ignis vorabit vos
   <font size="2">
    12
   </font>
   et erunt populi quasi de incendio cinis spinae congregatae igni conburentur
   <font size="2">
    13
   </font>
   audite qui longe estis quae fecerim et cognoscite vicini fortitudinem meam
   <font size="2">
    14
   </font>
   conterriti sunt in Sion peccatores possedit tremor hypocritas quis poterit habitare de vobis cum igne devorante quis habitabit ex vobis cum ardoribus sempiternis
   <font size="2">
    15
   </font>
   qui ambulat in iustitiis et loquitur veritates qui proicit avaritiam ex calumnia et excutit manus suas ab omni munere qui obturat aures suas ne audiat sanguinem et claudit oculos suos ne videat malum
   <font size="2">
    16
   </font>
   iste in excelsis habitabit munimenta saxorum sublimitas eius panis ei datus est aquae eius fideles sunt
   <font size="2">
    17
   </font>
   regem in decore suo videbunt oculi eius cernent terram de longe
   <font size="2">
    18
   </font>
   cor tuum meditabitur timorem ubi est litteratus ubi legis verba ponderans ubi doctor parvulorum
   <font size="2">
    19
   </font>
   populum inpudentem non videbis populum alti sermonis ita ut non possis intellegere disertitudinem linguae eius in quo nulla est sapientia
   <font size="2">
    20
   </font>
   respice Sion civitatem sollemnitatis nostrae oculi tui videbunt Hierusalem habitationem opulentam tabernaculum quod nequaquam transferri poterit nec auferentur clavi eius in sempiternum et omnes funiculi eius non rumpentur
   <font size="2">
    21
   </font>
   quia solummodo ibi magnificus Dominus noster locus fluviorum rivi latissimi et patentes non transibit per eum navis remigum neque trieris magna transgredietur eum
   <font size="2">
    22
   </font>
   Dominus enim iudex noster Dominus legifer noster Dominus rex noster ipse salvabit nos
   <font size="2">
    23
   </font>
   laxati sunt funiculi tui sed non praevalebunt sic erit malus tuus ut dilatare signum non queas tunc dividentur spolia praedarum multarum claudi diripient rapinam
   <font size="2">
    24
   </font>
   nec dicet vicinus elangui populus qui habitat in ea auferetur ab eo iniquitas
  </p>
  <p>
   <a name="34">
   </a>
   [34]
   <font size="2">
    1
   </font>
   accedite gentes et audite et populi adtendite audiat terra et plenitudo eius orbis et omne germen eius
   <font size="2">
    2
   </font>
   quia indignatio Domini super omnes gentes et furor super universam militiam eorum interfecit eos et dedit eos in occisionem
   <font size="2">
    3
   </font>
   interfecti eorum proicientur et de cadaveribus eorum ascendet fetor tabescent montes sanguine eorum
   <font size="2">
    4
   </font>
   et tabescet omnis militia caelorum et conplicabuntur sicut liber caeli et omnis militia eorum defluet sicut defluit folium de vinea et de ficu
   <font size="2">
    5
   </font>
   quoniam inebriatus est in caelo gladius meus ecce super Idumeam descendet et super populum interfectionis meae ad iudicium
   <font size="2">
    6
   </font>
   gladius Domini repletus est sanguine incrassatus est adipe de sanguine agnorum et hircorum de sanguine medullatorum arietum victima enim Domini in Bosra et interfectio magna in terra Edom
   <font size="2">
    7
   </font>
   et descendent unicornes cum eis et tauri cum potentibus inebriabitur terra eorum sanguine et humus eorum adipe pinguium
   <font size="2">
    8
   </font>
   quia dies ultionis Domini annus retributionum iudicii Sion
   <font size="2">
    9
   </font>
   et convertentur torrentes eius in picem et humus eius in sulphur et erit terra eius in picem ardentem
   <font size="2">
    10
   </font>
   nocte et die non extinguetur in sempiternum ascendet fumus eius a generatione in generationem desolabitur in saeculum saeculorum non erit transiens per eam
   <font size="2">
    11
   </font>
   et possidebunt illam onocrotalus et ericius et ibis et corvus habitabunt in ea et extendetur super eam mensura ut redigatur ad nihilum et perpendiculum in desolationem
   <font size="2">
    12
   </font>
   nobiles eius non erunt ibi regem potius invocabunt et omnes principes eius erunt in nihilum
   <font size="2">
    13
   </font>
   et orientur in domibus eius spinae et urticae et paliurus in munitionibus eius et erit cubile draconum et pascua strutionum
   <font size="2">
    14
   </font>
   et occurrent daemonia onocentauris et pilosus clamabit alter ad alterum ibi cubavit lamia et invenit sibi requiem
   <font size="2">
    15
   </font>
   ibi habuit foveam ericius et enutrivit catulos et circumfodit et fovit in umbra eius illuc congregati sunt milvi alter ad alterum
   <font size="2">
    16
   </font>
   requirite diligenter in libro Domini et legite unum ex eis non defuit alter ad alterum non quaesivit quia quod ex ore meo procedit ille mandavit et spiritus eius ipse congregavit ea
   <font size="2">
    17
   </font>
   et ipse misit eis sortem et manus eius divisit eam illis in mensuram usque in aeternum possidebunt eam in generatione et generatione habitabunt in ea
  </p>
  <p>
   <a name="35">
   </a>
   [35]
   <font size="2">
    1
   </font>
   laetabitur deserta et invia et exultabit solitudo et florebit quasi lilium
   <font size="2">
    2
   </font>
   germinans germinabit et exultabit laetabunda et laudans gloria Libani data est ei decor Carmeli et Saron ipsi videbunt gloriam Domini et decorem Dei nostri
   <font size="2">
    3
   </font>
   confortate manus dissolutas et genua debilia roborate
   <font size="2">
    4
   </font>
   dicite pusillanimis confortamini nolite timere ecce Deus vester ultionem adducet retributionis Deus ipse veniet et salvabit vos
   <font size="2">
    5
   </font>
   tunc aperientur oculi caecorum et aures surdorum patebunt
   <font size="2">
    6
   </font>
   tunc saliet sicut cervus claudus et aperta erit lingua mutorum quia scissae sunt in deserto aquae et torrentes in solitudine
   <font size="2">
    7
   </font>
   et quae erat arida in stagnum et sitiens in fontes aquarum in cubilibus in quibus prius dracones habitabant orietur viror calami et iunci
   <font size="2">
    8
   </font>
   et erit ibi semita et via et via sancta vocabitur non transibit per eam pollutus et haec erit nobis directa via ita ut stulti non errent per eam
   <font size="2">
    9
   </font>
   non erit ibi leo et mala bestia non ascendet per eam nec invenietur ibi et ambulabunt qui liberati fuerint
   <font size="2">
    10
   </font>
   et redempti a Domino convertentur et venient in Sion cum laude et laetitia sempiterna super caput eorum gaudium et laetitiam obtinebunt et fugiet dolor et gemitus
  </p>
  <p>
   <a name="36">
   </a>
   [36]
   <font size="2">
    1
   </font>
   et factum est in quartodecimo anno regis Ezechiae ascendit Sennacherib rex Assyriorum super omnes civitates Iuda munitas et cepit eas
   <font size="2">
    2
   </font>
   et misit rex Assyriorum Rabsacen de Lachis in Hierusalem ad regem Ezechiam in manu gravi et stetit in aquaeductu piscinae superioris in via agri Fullonis
   <font size="2">
    3
   </font>
   et egressus est ad eum Eliachim filius Helciae qui erat super domum et Sobna scriba et Ioae filius Asaph a commentariis
   <font size="2">
    4
   </font>
   et dixit ad eos Rabsaces dicite Ezechiae haec dicit rex magnus rex Assyriorum quae est ista fiducia qua confidis
   <font size="2">
    5
   </font>
   aut quo consilio vel fortitudine rebellare disponis super quem habes fiduciam quia recessisti a me
   <font size="2">
    6
   </font>
   ecce confidis super baculum harundineum confractum istum super Aegyptum cui si innisus fuerit homo intrabit in manu eius et perforabit eam sic Pharao rex Aegypti omnibus qui confidunt in eo
   <font size="2">
    7
   </font>
   quod si responderis mihi in Domino Deo nostro confidimus nonne ipse est cuius abstulit Ezechias excelsa et altaria et dixit Iudae et Hierusalem coram altari isto adorabitis
   <font size="2">
    8
   </font>
   et nunc trade te domino meo regi Assyriorum et dabo tibi duo milia equorum nec poteris ex te praebere ascensores eorum
   <font size="2">
    9
   </font>
   et quomodo sustinebis faciem iudicis unius loci ex servis domini mei minoribus quod si confidis in Aegypto in quadriga et in equitibus
   <font size="2">
    10
   </font>
   et nunc numquid sine Domino ascendi ad terram istam ut disperderem eam Dominus dixit ad me ascende super terram istam et disperde eam
   <font size="2">
    11
   </font>
   et dixit Eliachim et Sobna et Ioae ad Rabsacen loquere ad servos tuos syra lingua intellegimus enim ne loquaris ad nos iudaice in auribus populi qui est super murum
   <font size="2">
    12
   </font>
   et dixit ad eos Rabsaces numquid ad dominum tuum et ad te misit me dominus meus ut loquerer omnia verba ista et non potius ad viros qui sedent in muro ut comedant stercora sua et bibant urinam pedum suorum vobiscum
   <font size="2">
    13
   </font>
   et stetit Rabsaces et clamavit voce magna iudaice et dixit audite verba regis magni regis Assyriorum
   <font size="2">
    14
   </font>
   haec dicit rex non seducat vos Ezechias quia non poterit eruere vos
   <font size="2">
    15
   </font>
   et non vobis tribuat fiduciam Ezechias super Domino dicens eruens liberabit nos Dominus non dabitur civitas ista in manu regis Assyriorum
   <font size="2">
    16
   </font>
   nolite audire Ezechiam haec enim dicit rex Assyriorum facite mecum benedictionem et egredimini ad me et comedite unusquisque vineam suam et unusquisque ficum suam et bibite unusquisque aquam cisternae suae
   <font size="2">
    17
   </font>
   donec veniam et tollam vos ad terram quae est ut terra vestra terram frumenti et vini terram panum et vinearum
   <font size="2">
    18
   </font>
   ne conturbet vos Ezechias dicens Dominus liberabit nos numquid liberaverunt dii gentium unusquisque terram suam de manu regis Assyriorum
   <font size="2">
    19
   </font>
   ubi est deus Emath et Arfad ubi est deus Seffarvaim numquid liberaverunt Samariam de manu mea
   <font size="2">
    20
   </font>
   quis est ex omnibus diis terrarum istarum qui eruerit terram suam de manu mea ut eruat Dominus Hierusalem de manu mea
   <font size="2">
    21
   </font>
   et siluerunt et non responderunt ei verbum mandaverat enim rex dicens ne respondeatis ei
   <font size="2">
    22
   </font>
   et ingressus est Eliachim filius Helciae qui erat super domum et Sobna scriba et Ioae filius Asaph a commentariis ad Ezechiam scissis vestibus et nuntiaverunt ei verba Rabsacis
  </p>
  <p>
   <a name="37">
   </a>
   [37]
   <font size="2">
    1
   </font>
   et factum est cum audisset rex Ezechias scidit vestimenta sua et obvolutus est sacco et intravit in domum Domini
   <font size="2">
    2
   </font>
   et misit Eliachim qui erat super domum et Sobnam scribam et seniores de sacerdotibus opertos saccis ad Isaiam filium Amos prophetam
   <font size="2">
    3
   </font>
   et dixerunt ad eum haec dicit Ezechias dies tribulationis et correptionis et blasphemiae dies haec quia venerunt filii usque ad partum et virtus non est parienti
   <font size="2">
    4
   </font>
   si quo modo audiat Dominus Deus tuus verba Rabsaces quem misit rex Assyriorum dominus suus ad blasphemandum Deum viventem et obprobrandum sermonibus quos audivit Dominus Deus tuus leva ergo orationem pro reliquiis quae reppertae sunt
   <font size="2">
    5
   </font>
   et venerunt servi regis Ezechiae ad Isaiam
   <font size="2">
    6
   </font>
   et dixit ad eos Isaias haec dicetis domino vestro haec dicit Dominus ne timeas a facie verborum quae audisti quibus blasphemaverunt pueri regis Assyriorum me
   <font size="2">
    7
   </font>
   ecce ego dabo ei spiritum et audiet nuntium et revertetur ad terram suam et corruere eum faciam gladio in terra sua
   <font size="2">
    8
   </font>
   reversus est autem Rabsaces et invenit regem Assyriorum proeliantem adversus Lobna audierat enim quia profectus esset de Lachis
   <font size="2">
    9
   </font>
   et audivit de Tharaca rege Aethiopiae dicentes egressus est ut pugnet contra te quod cum audisset misit nuntios ad Ezechiam dicens
   <font size="2">
    10
   </font>
   haec dicetis Ezechiae regi Iudae loquentes non te decipiat Deus tuus in quo tu confidis dicens non dabitur Hierusalem in manu regis Assyriorum
   <font size="2">
    11
   </font>
   ecce tu audisti omnia quae fecerunt reges Assyriorum omnibus terris quas subverterunt et tu poteris liberari
   <font size="2">
    12
   </font>
   numquid eruerunt eos dii gentium quos subverterunt patres mei Gozan et Aran et Reseph et filios Eden qui erant in Thalassar
   <font size="2">
    13
   </font>
   ubi est rex Emath et rex Arfad et rex urbis Seffarvaim Anahe et Ava
   <font size="2">
    14
   </font>
   et tulit Ezechias libros de manu nuntiorum et legit eos et ascendit in domum Domini et expandit eos Ezechias coram Domino
   <font size="2">
    15
   </font>
   et oravit Ezechias ad Dominum dicens
   <font size="2">
    16
   </font>
   Domine exercituum Deus Israhel qui sedes super cherubin tu es Deus solus omnium regnorum terrae tu fecisti caelum et terram
   <font size="2">
    17
   </font>
   inclina Domine aurem tuam et audi aperi Domine oculos tuos et vide et audi omnia verba Sennacherib quae misit ad blasphemandum Deum viventem
   <font size="2">
    18
   </font>
   vere enim Domine desertas fecerunt reges Assyriorum terras et regiones earum
   <font size="2">
    19
   </font>
   et dederunt deos earum igni non enim erant dii sed opera manuum hominum lignum et lapis et comminuerunt eos
   <font size="2">
    20
   </font>
   et nunc Domine Deus noster salva nos de manu eius et cognoscant omnia regna terrae quia tu es Dominus solus
   <font size="2">
    21
   </font>
   et misit Isaias filius Amos ad Ezechiam dicens haec dicit Dominus Deus Israhel pro quibus rogasti me de Sennacherib rege Assyriorum
   <font size="2">
    22
   </font>
   hoc est verbum quod locutus est Dominus super eum despexit te subsannavit te virgo filia Sion post te caput movit filia Hierusalem
   <font size="2">
    23
   </font>
   cui exprobrasti et quem blasphemasti et super quem exaltasti vocem et levasti altitudinem oculorum tuorum ad Sanctum Israhel
   <font size="2">
    24
   </font>
   in manu servorum tuorum exprobrasti Domino et dixisti in multitudine quadrigarum mearum ego ascendi altitudinem montium iuga Libani et succidam excelsa cedrorum eius electas abietes illius et introibo altitudinem summitatis eius saltum Carmeli eius
   <font size="2">
    25
   </font>
   ego fodi et bibi aquam et exsiccavi vestigio pedis mei omnes rivos aggerum
   <font size="2">
    26
   </font>
   numquid non audisti quae olim fecerim ei ex diebus antiquis ego plasmavi illud et nunc adduxi et factum est in eradicationem collium conpugnantium et civitatum munitarum
   <font size="2">
    27
   </font>
   habitatores earum breviata manu contremuerunt et confusi sunt facti sunt sicut faenum agri et gramen pascuae et herba tectorum quae exaruit antequam maturesceret
   <font size="2">
    28
   </font>
   habitationem tuam et egressum tuum et introitum tuum cognovi et insaniam tuam contra me
   <font size="2">
    29
   </font>
   cum fureres adversum me superbia tua ascendit in aures meas ponam ergo circulum in naribus tuis et frenum in labiis tuis et reducam te in viam per quam venisti
   <font size="2">
    30
   </font>
   tibi autem hoc erit signum comede hoc anno quae sponte nascuntur et in anno secundo pomis vescere in anno autem tertio seminate et metite et plantate vineas et comedite fructum earum
   <font size="2">
    31
   </font>
   et mittet id quod salvatum fuerit de domo Iuda et quod reliquum est radicem deorsum et faciet fructum sursum
   <font size="2">
    32
   </font>
   quia de Hierusalem exibunt reliquiae et salvatio de monte Sion zelus Domini exercituum faciet istud
   <font size="2">
    33
   </font>
   propterea haec dicit Dominus de rege Assyriorum non introibit civitatem hanc et non iaciet ibi sagittam et non occupabit eam clypeus et non mittet in circuitu eius aggerem
   <font size="2">
    34
   </font>
   in via qua venit per eam revertetur et civitatem hanc non ingredietur dicit Dominus
   <font size="2">
    35
   </font>
   et protegam civitatem istam ut salvem eam propter me et propter David servum meum
   <font size="2">
    36
   </font>
   egressus est autem angelus Domini et percussit in castris Assyriorum centum octoginta quinque milia et surrexerunt mane et ecce omnes cadavera mortuorum
   <font size="2">
    37
   </font>
   et egressus est et abiit et reversus est Sennacherib rex Assyriorum et habitavit in Nineve
   <font size="2">
    38
   </font>
   et factum est cum adoraret in templo Nesrach deum suum Adramelech et Sarasar filii eius percusserunt eum gladio fugeruntque in terram Ararat et regnavit Asoraddon filius eius pro eo
  </p>
  <p>
   <a name="38">
   </a>
   [38]
   <font size="2">
    1
   </font>
   in diebus illis aegrotavit Ezechias usque ad mortem et introivit ad eum Isaias filius Amos propheta et dixit ei haec dicit Dominus dispone domui tuae quia morieris tu et non vives
   <font size="2">
    2
   </font>
   et convertit Ezechias faciem suam ad parietem et oravit ad Dominum
   <font size="2">
    3
   </font>
   et dixit obsecro Domine memento quaeso quomodo ambulaverim coram te in veritate et in corde perfecto et quod bonum est in oculis tuis fecerim et flevit Ezechias fletu magno
   <font size="2">
    4
   </font>
   et factum est verbum Domini ad Isaiam dicens
   <font size="2">
    5
   </font>
   vade et dic Ezechiae haec dicit Dominus Deus David patris tui audivi orationem tuam vidi lacrimam tuam ecce ego adiciam super dies tuos quindecim annos
   <font size="2">
    6
   </font>
   et de manu regis Assyriorum eruam te et civitatem istam et protegam eam
   <font size="2">
    7
   </font>
   hoc autem tibi erit signum a Domino quia faciet Dominus verbum hoc quod locutus est
   <font size="2">
    8
   </font>
   ecce ego reverti faciam umbram linearum per quas descenderat in horologio Ahaz in sole retrorsum decem lineis et reversus est sol decem lineis per gradus quos descenderat
   <font size="2">
    9
   </font>
   scriptura Ezechiae regis Iuda cum aegrotasset et convaluisset de infirmitate sua
   <font size="2">
    10
   </font>
   ego dixi in dimidio dierum meorum vadam ad portas inferi quaesivi residuum annorum meorum
   <font size="2">
    11
   </font>
   dixi non videbo Dominum Dominum in terra viventium non aspiciam hominem ultra et habitatorem quievit
   <font size="2">
    12
   </font>
   generatio mea ablata est et convoluta est a me quasi tabernaculum pastorum praecisa est velut a texente vita mea dum adhuc ordirer succidit me de mane usque ad vesperam finies me
   <font size="2">
    13
   </font>
   sperabam usque ad mane quasi leo sic contrivit omnia ossa mea de mane usque ad vesperam finies me
   <font size="2">
    14
   </font>
   sicut pullus hirundinis sic clamabo meditabor ut columba adtenuati sunt oculi mei suspicientes in excelsum Domine vim patior sponde pro me
   <font size="2">
    15
   </font>
   quid dicam aut quid respondebit mihi cum ipse fecerit recogitabo omnes annos meos in amaritudine animae meae
   <font size="2">
    16
   </font>
   Domine sic vivitur et in talibus vita spiritus mei corripies me et vivificabis me
   <font size="2">
    17
   </font>
   ecce in pace amaritudo mea amarissima tu autem eruisti animam meam ut non periret proiecisti post tergum tuum omnia peccata mea
   <font size="2">
    18
   </font>
   quia non infernus confitebitur tibi neque mors laudabit te non expectabunt qui descendunt in lacum veritatem tuam
   <font size="2">
    19
   </font>
   vivens vivens ipse confitebitur tibi sicut et ego hodie pater filiis notam faciet veritatem tuam
   <font size="2">
    20
   </font>
   Domine salvum me fac et psalmos nostros cantabimus cunctis diebus vitae nostrae in domo Domini
   <font size="2">
    21
   </font>
   et iussit Isaias ut tollerent massam de ficis et cataplasmarent super vulnus et sanaretur
   <font size="2">
    22
   </font>
   et dixit Ezechias quod erit signum quia ascendam in domo Domini
  </p>
  <p>
   <a name="39">
   </a>
   [39]
   <font size="2">
    1
   </font>
   in tempore illo misit Marodach Baladan filius Baladan rex Babylonis libros et munera ad Ezechiam audierat enim quod aegrotasset et convaluisset
   <font size="2">
    2
   </font>
   laetatus est autem super eis Ezechias et ostendit eis cellam aromatum et argenti et auri et odoramentorum et unguenti optimi et omnes apothecas supellectilis suae et universa quae inventa sunt in thesauris eius non fuit verbum quod non ostenderet eis Ezechias in domo sua et in omni potestate sua
   <font size="2">
    3
   </font>
   introiit autem Isaias propheta ad regem Ezechiam et dixit ei quid dixerunt viri isti et unde venerunt ad te et dixit Ezechias de terra longinqua venerunt ad me de Babylone
   <font size="2">
    4
   </font>
   et dixit quid viderunt in domo tua et dixit Ezechias omnia quae in domo mea sunt viderunt non fuit res quam non ostenderim eis in thesauris meis
   <font size="2">
    5
   </font>
   et dixit Isaias ad Ezechiam audi verbum Domini exercituum
   <font size="2">
    6
   </font>
   ecce dies venient et auferentur omnia quae in domo tua sunt et quae thesaurizaverunt patres tui usque ad diem hanc in Babylonem non relinquetur quicquam dicit Dominus
   <font size="2">
    7
   </font>
   et de filiis tuis qui exibunt de te quos genueris tollent et erunt eunuchi in palatio regis Babylonis
   <font size="2">
    8
   </font>
   et dixit Ezechias ad Isaiam bonum verbum Domini quod locutus est et dixit fiat tantum pax et veritas in diebus meis
  </p>
  <p>
   <a name="40">
   </a>
   [40]
   <font size="2">
    1
   </font>
   consolamini consolamini populus meus dicit Deus vester
   <font size="2">
    2
   </font>
   loquimini ad cor Hierusalem et avocate eam quoniam conpleta est malitia eius dimissa est iniquitas illius suscepit de manu Domini duplicia pro omnibus peccatis suis
   <font size="2">
    3
   </font>
   vox clamantis in deserto parate viam Domini rectas facite in solitudine semitas Dei nostri
   <font size="2">
    4
   </font>
   omnis vallis exaltabitur et omnis mons et collis humiliabitur et erunt prava in directa et aspera in vias planas
   <font size="2">
    5
   </font>
   et revelabitur gloria Domini et videbit omnis caro pariter quod os Domini locutum est
   <font size="2">
    6
   </font>
   vox dicentis clama et dixi quid clamabo omnis caro faenum et omnis gloria eius quasi flos agri
   <font size="2">
    7
   </font>
   exsiccatum est faenum et cecidit flos quia spiritus Domini sufflavit in eo vere faenum est populus
   <font size="2">
    8
   </font>
   exsiccatum est faenum cecidit flos verbum autem Dei nostri stabit in aeternum
   <font size="2">
    9
   </font>
   super montem excelsum ascende tu quae evangelizas Sion exalta in fortitudine vocem tuam quae evangelizas Hierusalem exalta noli timere dic civitatibus Iudae ecce Deus vester
   <font size="2">
    10
   </font>
   ecce Dominus Deus in fortitudine veniet et brachium eius dominabitur ecce merces eius cum eo et opus illius coram eo
   <font size="2">
    11
   </font>
   sicut pastor gregem suum pascet in brachio suo congregabit agnos et in sinu suo levabit fetas ipse portabit
   <font size="2">
    12
   </font>
   quis mensus est pugillo aquas et caelos palmo ponderavit quis adpendit tribus digitis molem terrae et libravit in pondere montes et colles in statera
   <font size="2">
    13
   </font>
   quis adiuvit spiritum Domini aut quis consiliarius eius fuit et ostendit illi
   <font size="2">
    14
   </font>
   cum quo iniit consilium et instruxit eum et docuit eum semitam iustitiae et erudivit eum scientiam et viam prudentiae ostendit illi
   <font size="2">
    15
   </font>
   ecce gentes quasi stilla situlae et quasi momentum staterae reputatae sunt ecce insulae quasi pulvis exiguus
   <font size="2">
    16
   </font>
   et Libanus non sufficiet ad succendendum et animalia eius non sufficient ad holocaustum
   <font size="2">
    17
   </font>
   omnes gentes quasi non sint sic sunt coram eo et quasi nihilum et inane reputatae sunt ei
   <font size="2">
    18
   </font>
   cui ergo similem fecistis Deum aut quam imaginem ponetis ei
   <font size="2">
    19
   </font>
   numquid sculptile conflavit faber aut aurifex auro figuravit illud et lamminis argenteis argentarius
   <font size="2">
    20
   </font>
   forte lignum et inputribile elegit artifex sapiens quaerit quomodo statuat simulacrum quod non moveatur
   <font size="2">
    21
   </font>
   numquid non scietis numquid non audietis numquid non adnuntiatum est ab initio vobis numquid non intellexistis fundamenta terrae
   <font size="2">
    22
   </font>
   qui sedet super gyrum terrae et habitatores eius sunt quasi lucustae qui extendit velut nihilum caelos et expandit eos sicut tabernaculum ad inhabitandum
   <font size="2">
    23
   </font>
   qui dat secretorum scrutatores quasi non sint iudices terrae velut inane fecit
   <font size="2">
    24
   </font>
   et quidem neque plantatos neque satos neque radicato in terra trunco eorum repente flavit in eos et aruerunt et turbo quasi stipulam auferet eos
   <font size="2">
    25
   </font>
   et cui adsimilastis me et adaequastis dicit Sanctus
   <font size="2">
    26
   </font>
   levate in excelsum oculos vestros et videte quis creavit haec qui educit in numero militiam eorum et omnes ex nomine vocat prae multitudine fortitudinis et roboris virtutisque eius neque unum reliquum fuit
   <font size="2">
    27
   </font>
   quare dicis Iacob et loqueris Israhel abscondita est via mea a Domino et a Deo meo iudicium meum transibit
   <font size="2">
    28
   </font>
   numquid nescis aut non audisti Deus sempiternus Dominus qui creavit terminos terrae non deficiet neque laborabit nec est investigatio sapientiae eius
   <font size="2">
    29
   </font>
   qui dat lasso virtutem et his qui non sunt fortitudinem et robur multiplicat
   <font size="2">
    30
   </font>
   deficient pueri et laborabunt et iuvenes in infirmitate cadent
   <font size="2">
    31
   </font>
   qui autem sperant in Domino mutabunt fortitudinem adsument pinnas sicut aquilae current et non laborabunt ambulabunt et non deficient
  </p>
  <p>
   <a name="41">
   </a>
   [41]
   <font size="2">
    1
   </font>
   taceant ad me insulae et gentes mutent fortitudinem accedant et tunc loquantur simul ad iudicium propinquemus
   <font size="2">
    2
   </font>
   quis suscitavit ab oriente iustum vocavit eum ut sequeretur se dabit in conspectu eius gentes et reges obtinebit dabit quasi pulverem gladio eius sicut stipulam vento raptam arcui eius
   <font size="2">
    3
   </font>
   persequetur eos transibit in pace semita in pedibus eius non apparebit
   <font size="2">
    4
   </font>
   quis haec operatus est et fecit vocans generationes ab exordio ego Dominus primus et novissimus ego sum
   <font size="2">
    5
   </font>
   viderunt insulae et timuerunt extrema terrae obstipuerunt adpropinquaverunt et accesserunt
   <font size="2">
    6
   </font>
   unusquisque proximo suo auxiliatur et fratri suo dicit confortare
   <font size="2">
    7
   </font>
   confortabit faber aerarius percutiens malleo eum qui cudebat tunc temporis dicens glutino bonum est et confortavit eum in clavis ut non moveatur
   <font size="2">
    8
   </font>
   et tu Israhel serve meus Iacob quem elegi semen Abraham amici mei
   <font size="2">
    9
   </font>
   in quo adprehendi te ab extremis terrae et a longinquis eius vocavi te et dixi tibi servus meus es tu elegi te et non abieci te
   <font size="2">
    10
   </font>
   ne timeas quia tecum sum ego ne declines quia ego Deus tuus confortavi te et auxiliatus sum tui et suscepi te dextera iusti mei
   <font size="2">
    11
   </font>
   ecce confundentur et erubescent omnes qui pugnant adversum te erunt quasi non sint et peribunt viri qui contradicunt tibi
   <font size="2">
    12
   </font>
   quaeres eos et non invenies viros rebelles tuos erunt quasi non sint et veluti consumptio homines bellantes adversum te
   <font size="2">
    13
   </font>
   quia ego Dominus Deus tuus adprehendens manum tuam dicensque tibi ne timeas ego adiuvi te
   <font size="2">
    14
   </font>
   noli timere vermis Iacob qui mortui estis ex Israhel ego auxiliatus sum tui dicit Dominus et redemptor tuus Sanctus Israhel
   <font size="2">
    15
   </font>
   ego posui te quasi plaustrum triturans novum habens rostra serrantia triturabis montes et comminues et colles quasi pulverem pones
   <font size="2">
    16
   </font>
   ventilabis eos et ventus tollet et turbo disperget eos et tu exultabis in Domino in Sancto Israhel laetaberis
   <font size="2">
    17
   </font>
   egeni et pauperes quaerunt aquas et non sunt lingua eorum siti aruit ego Dominus exaudiam eos Deus Israhel non derelinquam eos
   <font size="2">
    18
   </font>
   aperiam in supinis collibus flumina et in medio camporum fontes ponam desertum in stagna aquarum et terram inviam in rivos aquarum
   <font size="2">
    19
   </font>
   dabo in solitudine cedrum et spinam et myrtum et lignum olivae ponam in deserto abietem ulmum et buxum simul
   <font size="2">
    20
   </font>
   ut videant et sciant et recogitent et intellegant pariter quia manus Domini fecit hoc et Sanctus Israhel creavit illud
   <font size="2">
    21
   </font>
   prope facite iudicium vestrum dicit Dominus adferte si quid forte habetis dixit Rex Iacob
   <font size="2">
    22
   </font>
   accedant et nuntient nobis quaecumque ventura sunt priora quae fuerint nuntiate et ponemus cor nostrum et sciemus novissima eorum et quae ventura sunt indicate nobis
   <font size="2">
    23
   </font>
   adnuntiate quae ventura sunt in futurum et sciemus quia dii estis vos bene quoque aut male si potestis facite et loquamur et videamus simul
   <font size="2">
    24
   </font>
   ecce vos estis ex nihilo et opus vestrum ex eo quod non est abominatio est qui elegit vos
   <font size="2">
    25
   </font>
   suscitavi ab aquilone et venit ab ortu solis vocabit nomen meum et adducet magistratus quasi lutum et velut plastes conculcans humum
   <font size="2">
    26
   </font>
   quis adnuntiavit ab exordio ut sciamus et a principio ut dicamus iustus es non est neque adnuntians neque praedicens neque audiens sermones vestros
   <font size="2">
    27
   </font>
   primus ad Sion dicet ecce adsunt et Hierusalem evangelistam dabo
   <font size="2">
    28
   </font>
   et vidi et non erat neque ex istis quisquam qui iniret consilium et interrogatus responderet verbum
   <font size="2">
    29
   </font>
   ecce omnes iniusti et vana opera eorum ventus et inane simulacra eorum
  </p>
  <p>
   <a name="42">
   </a>
   [42]
   <font size="2">
    1
   </font>
   ecce servus meus suscipiam eum electus meus conplacuit sibi in illo anima mea dedi spiritum meum super eum iudicium gentibus proferet
   <font size="2">
    2
   </font>
   non clamabit neque accipiet personam nec audietur foris vox eius
   <font size="2">
    3
   </font>
   calamum quassatum non conteret et linum fumigans non extinguet in veritate educet iudicium
   <font size="2">
    4
   </font>
   non erit tristis neque turbulentus donec ponat in terra iudicium et legem eius insulae expectabunt
   <font size="2">
    5
   </font>
   haec dicit Dominus Deus creans caelos et extendens eos firmans terram et quae germinant ex ea dans flatum populo qui est super eam et spiritum calcantibus eam
   <font size="2">
    6
   </font>
   ego Dominus vocavi te in iustitia et adprehendi manum tuam et servavi et dedi te in foedus populi in lucem gentium
   <font size="2">
    7
   </font>
   ut aperires oculos caecorum et educeres de conclusione vinctum de domo carceris sedentes in tenebris
   <font size="2">
    8
   </font>
   ego Dominus hoc est nomen meum gloriam meam alteri non dabo et laudem meam sculptilibus
   <font size="2">
    9
   </font>
   quae prima fuerant ecce venerunt nova quoque ego adnuntio antequam oriantur audita vobis faciam
   <font size="2">
    10
   </font>
   cantate Domino canticum novum laus eius ab extremis terrae qui descenditis in mare et plenitudo eius insulae et habitatores earum
   <font size="2">
    11
   </font>
   sublevetur desertum et civitates eius in domibus habitabit Cedar laudate habitatores Petrae de vertice montium clamabunt
   <font size="2">
    12
   </font>
   ponent Domino gloriam et laudem eius in insulis nuntiabunt
   <font size="2">
    13
   </font>
   Dominus sicut fortis egredietur sicut vir proeliator suscitabit zelum vociferabitur et clamabit super inimicos suos confortabitur
   <font size="2">
    14
   </font>
   tacui semper silui patiens fui sicut pariens loquar dissipabo et absorbebo simul
   <font size="2">
    15
   </font>
   desertos faciam montes et colles et omne gramen eorum exsiccabo et ponam flumina in insulas et stagna arefaciam
   <font size="2">
    16
   </font>
   et ducam caecos in via quam nesciunt in semitis quas ignoraverunt ambulare eos faciam ponam tenebras coram eis in lucem et prava in recta haec verba feci eis et non dereliqui eos
   <font size="2">
    17
   </font>
   conversi sunt retrorsum confundantur confusione qui confidunt in sculptili qui dicunt conflatili vos dii nostri
   <font size="2">
    18
   </font>
   surdi audite et caeci intuemini ad videndum
   <font size="2">
    19
   </font>
   quis caecus nisi servus meus et surdus nisi ad quem nuntios meos misi quis caecus nisi qui venundatus est quis caecus nisi servus Domini
   <font size="2">
    20
   </font>
   qui vides multa nonne custodies qui apertas habes aures nonne audies
   <font size="2">
    21
   </font>
   et Dominus voluit ut sanctificaret eum et magnificaret legem et extolleret
   <font size="2">
    22
   </font>
   ipse autem populus direptus et vastatus laqueus iuvenum omnes et in domibus carcerum absconditi sunt facti sunt in rapinam nec est qui eruat in direptionem et non est qui dicat redde
   <font size="2">
    23
   </font>
   quis est in vobis qui audiat hoc adtendat et auscultet futura
   <font size="2">
    24
   </font>
   quis dedit in direptionem Iacob et Israhel vastantibus nonne Dominus ipse cui peccavimus et noluerunt in viis eius ambulare et non audierunt legem eius
   <font size="2">
    25
   </font>
   et effudit super eum indignationem furoris sui et forte bellum et conbusit eum in circuitu et non cognovit et succendit eum et non intellexit
  </p>
  <p>
   <a name="43">
   </a>
   [43]
   <font size="2">
    1
   </font>
   et nunc haec dicit Dominus creans te Iacob et formans te Israhel noli timere quia redemi te et vocavi nomine tuo meus es tu
   <font size="2">
    2
   </font>
   cum transieris per aquas tecum ero et flumina non operient te cum ambulaveris in igne non conbureris et flamma non ardebit in te
   <font size="2">
    3
   </font>
   quia ego Dominus Deus tuus Sanctus Israhel salvator tuus dedi propitiationem tuam Aegyptum Aethiopiam et Saba pro te
   <font size="2">
    4
   </font>
   ex quo honorabilis factus es in oculis meis et gloriosus ego dilexi te et dabo homines pro te et populos pro anima tua
   <font size="2">
    5
   </font>
   noli timere quoniam tecum ego sum ab oriente adducam semen tuum et ab occidente congregabo te
   <font size="2">
    6
   </font>
   dicam aquiloni da et austro noli prohibere adfer filios meos de longinquo et filias meas ab extremis terrae
   <font size="2">
    7
   </font>
   et omnem qui invocat nomen meum in gloriam meam creavi eum et formavi eum et feci eum
   <font size="2">
    8
   </font>
   educ foras populum caecum et oculos habentem surdum et aures ei sunt
   <font size="2">
    9
   </font>
   omnes gentes congregatae sunt simul et collectae sunt tribus quis in vobis adnuntiet istud et quae prima sunt audire nos faciat dent testes eorum et iustificentur et audiant et dicant vere
   <font size="2">
    10
   </font>
   vos testes mei dicit Dominus et servus meus quem elegi ut sciatis et credatis mihi et intellegatis quia ego ipse sum ante me non est formatus deus et post me non erit
   <font size="2">
    11
   </font>
   ego sum ego sum Dominus et non est absque me salvator
   <font size="2">
    12
   </font>
   ego adnuntiavi et salvavi auditum feci et non fuit in vobis alienus vos testes mei dicit Dominus et ego Deus
   <font size="2">
    13
   </font>
   et ab initio ego ipse et non est qui de manu mea eruat operabor et quis avertet illud
   <font size="2">
    14
   </font>
   haec dicit Dominus redemptor vester Sanctus Israhel propter vos emisi Babylonem et detraxi vectes universos et Chaldeos in navibus suis gloriantes
   <font size="2">
    15
   </font>
   ego Dominus Sanctus vester creans Israhel Rex vester
   <font size="2">
    16
   </font>
   haec dicit Dominus qui dedit in mari viam et in aquis torrentibus semitam
   <font size="2">
    17
   </font>
   qui eduxit quadrigam et equum agmen et robustum simul obdormierunt nec resurgent contriti sunt quasi linum et extincti sunt
   <font size="2">
    18
   </font>
   ne memineritis priorum et antiqua ne intueamini
   <font size="2">
    19
   </font>
   ecce ego facio nova et nunc orientur utique cognoscetis ea ponam in deserto viam et in invio flumina
   <font size="2">
    20
   </font>
   glorificabit me bestia agri dracones et strutiones quia dedi in deserto aquas flumina in invio ut darem potum populo meo electo meo
   <font size="2">
    21
   </font>
   populum istum formavi mihi laudem meam narrabit
   <font size="2">
    22
   </font>
   non me invocasti Iacob nec laborasti in me Israhel
   <font size="2">
    23
   </font>
   non obtulisti mihi arietem holocausti tui et victimis tuis non glorificasti me non te servire feci in oblatione nec laborem tibi praebui in ture
   <font size="2">
    24
   </font>
   non emisti mihi argento calamum et adipe victimarum tuarum non inebriasti me verumtamen servire me fecisti in peccatis tuis praebuisti mihi laborem in iniquitatibus tuis
   <font size="2">
    25
   </font>
   ego sum ego sum ipse qui deleo iniquitates tuas propter me et peccatorum tuorum non recordabor
   <font size="2">
    26
   </font>
   reduc me in memoriam et iudicemur simul narra si quid habes ut iustificeris
   <font size="2">
    27
   </font>
   pater tuus primus peccavit et interpretes tui praevaricati sunt in me
   <font size="2">
    28
   </font>
   et contaminavi principes sanctos dedi ad internicionem Iacob et Israhel in blasphemiam
  </p>
  <p>
   <a name="44">
   </a>
   [44]
   <font size="2">
    1
   </font>
   et nunc audi Iacob serve meus et Israhel quem elegi
   <font size="2">
    2
   </font>
   haec dicit Dominus faciens et formans te ab utero auxiliator tuus noli timere serve meus Iacob et Rectissime quem elegi
   <font size="2">
    3
   </font>
   effundam enim aquas super sitientem et fluenta super aridam effundam spiritum meum super semen tuum et benedictionem meam super stirpem tuam
   <font size="2">
    4
   </font>
   et germinabunt inter herbas quasi salices iuxta praeterfluentes aquas
   <font size="2">
    5
   </font>
   iste dicet Domini ego sum et ille vocabit in nomine Iacob et hic scribet manu sua Domino et in nomine Israhel adsimilabitur
   <font size="2">
    6
   </font>
   haec dicit Dominus rex Israhel et redemptor eius Dominus exercituum ego primus et ego novissimus et absque me non est deus
   <font size="2">
    7
   </font>
   quis similis mei vocet et adnuntiet et ordinem exponat mihi ex quo constitui populum antiquum ventura et quae futura sunt adnuntient eis
   <font size="2">
    8
   </font>
   nolite timere neque conturbemini ex tunc audire te feci et adnuntiavi vos estis testes mei numquid est deus absque me et formator quem ego non noverim
   <font size="2">
    9
   </font>
   plastae idoli omnes nihil sunt et amantissima eorum non proderunt eis ipsi sunt testes eorum quia non vident neque intellegunt ut confundantur
   <font size="2">
    10
   </font>
   quis formavit deum et sculptile conflavit ad nihil utile
   <font size="2">
    11
   </font>
   ecce omnes participes eius confundentur fabri enim sunt ex hominibus convenient omnes stabunt et pavebunt et confundentur simul
   <font size="2">
    12
   </font>
   faber ferrarius lima operatus est in prunis et in malleis formavit illud et operatus est in brachio fortitudinis suae esuriet et deficiet non bibet aquam et lassescet
   <font size="2">
    13
   </font>
   artifex lignarius extendit normam formavit illud in runcina fecit illud in angularibus et in circino tornavit illud et fecit imaginem viri quasi speciosum hominem habitantem in domo
   <font size="2">
    14
   </font>
   succidit cedros tulit ilicem et quercum quae steterat inter ligna saltus plantavit pinum quam pluvia nutrivit
   <font size="2">
    15
   </font>
   et facta est hominibus in focum sumpsit ex eis et calefactus est et succendit et coxit panes de reliquo autem operatus est deum et adoravit fecit sculptile et curvatus est ante illud
   <font size="2">
    16
   </font>
   medium eius conbusit igni et de medio eius carnes comedit coxit pulmentum et saturatus est et calefactus est et dixit va calefactus sum vidi focum
   <font size="2">
    17
   </font>
   reliquum autem eius deum fecit sculptile sibi curvatur ante illud et adorat illud et obsecrat dicens libera me quia deus meus es tu
   <font size="2">
    18
   </font>
   nescierunt neque intellexerunt lutati enim sunt ne videant oculi eorum et ne intellegant corde suo
   <font size="2">
    19
   </font>
   non recogitant in mente sua neque cognoscunt neque sentiunt ut dicant medietatem eius conbusi igne et coxi super carbones eius panes coxi carnes et comedi et de reliquo eius idolum faciam ante truncum ligni procidam
   <font size="2">
    20
   </font>
   pars eius cinis est cor insipiens adoravit illud et non liberabit animam suam neque dicet forte mendacium est in dextera mea
   <font size="2">
    21
   </font>
   memento horum Iacob et Israhel quoniam servus meus es tu formavi te servus meus es tu Israhel non oblivisceris mei
   <font size="2">
    22
   </font>
   delevi ut nubem iniquitates tuas et quasi nebulam peccata tua revertere ad me quoniam redemi te
   <font size="2">
    23
   </font>
   laudate caeli quoniam fecit Dominus iubilate extrema terrae resonate montes laudationem saltus et omne lignum eius quoniam redemit Dominus Iacob et Israhel gloriabitur
   <font size="2">
    24
   </font>
   haec dicit Dominus redemptor tuus et formator tuus ex utero ego sum Dominus faciens omnia extendens caelos solus stabiliens terram et nullus mecum
   <font size="2">
    25
   </font>
   irrita faciens signa divinorum et ariolos in furorem vertens convertens sapientes retrorsum et scientiam eorum stultam faciens
   <font size="2">
    26
   </font>
   suscitans verbum servi sui et consilium nuntiorum suorum conplens qui dico Hierusalem habitaberis et civitatibus Iuda aedificabimini et deserta eius suscitabo
   <font size="2">
    27
   </font>
   qui dico profundo desolare et flumina tua arefaciam
   <font size="2">
    28
   </font>
   qui dico Cyro pastor meus es et omnem voluntatem meam conplebis qui dico Hierusalem aedificaberis et templo fundaberis
  </p>
  <p>
   <a name="45">
   </a>
   [45]
   <font size="2">
    1
   </font>
   haec dicit Dominus christo meo Cyro cuius adprehendi dexteram ut subiciam ante faciem eius gentes et dorsa regum vertam et aperiam coram eo ianuas et portae non cludentur
   <font size="2">
    2
   </font>
   ego ante te ibo et gloriosos terrae humiliabo portas aereas conteram et vectes ferreos confringam
   <font size="2">
    3
   </font>
   et dabo tibi thesauros absconditos et arcana secretorum ut scias quia ego Dominus qui voco nomen tuum Deus Israhel
   <font size="2">
    4
   </font>
   propter servum meum Iacob et Israhel electum meum et vocavi te in nomine tuo adsimilavi te et non cognovisti me
   <font size="2">
    5
   </font>
   ego Dominus et non est amplius extra me non est deus accinxi te et non cognovisti me
   <font size="2">
    6
   </font>
   ut sciant hii qui ab ortu solis et qui ab occidente quoniam absque me non est ego Dominus et non est alter
   <font size="2">
    7
   </font>
   formans lucem et creans tenebras faciens pacem et creans malum ego Dominus faciens omnia haec
   <font size="2">
    8
   </font>
   rorate caeli desuper et nubes pluant iustum aperiatur terra et germinet salvatorem et iustitia oriatur simul ego Dominus creavi eum
   <font size="2">
    9
   </font>
   vae qui contradicit fictori suo testa de samiis terrae numquid dicet lutum figulo suo quid facis et opus tuum absque manibus est
   <font size="2">
    10
   </font>
   vae qui dicit patri quid generas et mulieri quid parturis
   <font size="2">
    11
   </font>
   haec dicit Dominus Sanctus Israhel plastes eius ventura interrogate me super filios meos et super opus manuum mearum mandastis mihi
   <font size="2">
    12
   </font>
   ego feci terram et hominem super eam creavi ego manus meae tetenderunt caelos et omni militiae eorum mandavi
   <font size="2">
    13
   </font>
   ego suscitavi eum ad iustitiam et omnes vias eius dirigam ipse aedificabit civitatem meam et captivitatem meam dimittet non in pretio neque in muneribus dicit Dominus Deus exercituum
   <font size="2">
    14
   </font>
   haec dicit Dominus labor Aegypti et negotiatio Aethiopiae et Sabaim viri sublimes ad te transibunt et tui erunt post te ambulabunt vincti manicis pergent et te adorabunt teque deprecabuntur tantum in te est Deus et non est absque te deus
   <font size="2">
    15
   </font>
   vere tu es Deus absconditus Deus Israhel salvator
   <font size="2">
    16
   </font>
   confusi sunt et erubuerunt omnes simul abierunt in confusione fabricatores errorum
   <font size="2">
    17
   </font>
   Israhel salvatus est in Domino salute aeterna non confundemini et non erubescetis usque in saeculum saeculi
   <font size="2">
    18
   </font>
   quia haec dicit Dominus creans caelos ipse Deus formans terram et faciens eam ipse plastes eius non in vanum creavit eam ut habitetur formavit eam ego Dominus et non est alius
   <font size="2">
    19
   </font>
   non in abscondito locutus sum in loco terrae tenebroso non dixi semini Iacob frustra quaerite me ego Dominus loquens iustitiam adnuntians recta
   <font size="2">
    20
   </font>
   congregamini et venite et accedite simul qui salvati estis ex gentibus nescierunt qui levant lignum sculpturae suae et rogant deum non salvantem
   <font size="2">
    21
   </font>
   adnuntiate et venite et consiliamini simul quis auditum fecit hoc ab initio ex tunc praedixit illud numquid non ego Dominus et non est ultra Deus absque me Deus iustus et salvans non est praeter me
   <font size="2">
    22
   </font>
   convertimini ad me et salvi eritis omnes fines terrae quia ego Deus et non est alius
   <font size="2">
    23
   </font>
   in memet ipso iuravi egredietur de ore meo iustitiae verbum et non revertetur quia mihi curvabunt omnia genu et iurabit omnis lingua
   <font size="2">
    24
   </font>
   ergo in Domino dicet meae sunt iustitiae et imperium ad eum venient et confundentur omnes qui repugnant ei
   <font size="2">
    25
   </font>
   in Domino iustificabitur et laudabitur omne semen Israhel
  </p>
  <p>
   <a name="46">
   </a>
   [46]
   <font size="2">
    1
   </font>
   conflatus est Bel contritus est Nabo facta sunt simulacra eorum bestiis et iumentis onera vestra gravi pondere usque ad lassitudinem
   <font size="2">
    2
   </font>
   contabuerunt et contrita sunt simul non potuerunt salvare portantem et anima eorum in captivitatem ibit
   <font size="2">
    3
   </font>
   audite me domus Iacob et omne residuum domus Israhel qui portamini a meo utero qui gestamini a mea vulva
   <font size="2">
    4
   </font>
   usque ad senectam ego ipse et usque ad canos ego portabo ego feci et ego feram et ego portabo et salvabo
   <font size="2">
    5
   </font>
   cui adsimilastis me et adaequastis et conparastis me et fecistis similem
   <font size="2">
    6
   </font>
   qui confertis aurum de sacculo et argentum statera ponderatis conducentes aurificem ut faciat deum et procidunt et adorant
   <font size="2">
    7
   </font>
   portant illud in umeris gestantes et ponentes in loco suo et stabit ac de loco suo non movebitur sed et cum clamaverint ad eum non audiet de tribulatione non salvabit eos
   <font size="2">
    8
   </font>
   mementote istud et fundamini redite praevaricatores ad cor
   <font size="2">
    9
   </font>
   recordamini prioris saeculi quoniam ego sum Deus et non est ultra Deus nec est similis mei
   <font size="2">
    10
   </font>
   adnuntians ab exordio novissimum et ab initio quae necdum facta sunt dicens consilium meum stabit et omnis voluntas mea fiet
   <font size="2">
    11
   </font>
   vocans ab oriente avem et de terra longinqua virum voluntatis meae et locutus sum et adducam illud creavi et faciam illud
   <font size="2">
    12
   </font>
   audite me duro corde qui longe estis a iustitia
   <font size="2">
    13
   </font>
   prope feci iustitiam meam non elongabitur et salus mea non morabitur dabo in Sion salutem et Israheli gloriam meam
  </p>
  <p>
   <a name="47">
   </a>
   [47]
   <font size="2">
    1
   </font>
   descende sede in pulverem virgo filia Babylon sede in terra non est solium filiae Chaldeorum quia ultra non vocaberis mollis et tenera
   <font size="2">
    2
   </font>
   tolle molam et mole farinam denuda turpitudinem tuam discoperi umerum revela crus transi flumina
   <font size="2">
    3
   </font>
   revelabitur ignominia tua et videbitur obprobrium tuum ultionem capiam et non resistet mihi homo
   <font size="2">
    4
   </font>
   redemptor noster Dominus exercituum nomen illius Sanctus Israhel
   <font size="2">
    5
   </font>
   sede tace et intra in tenebras filia Chaldeorum quia non vocaberis ultra domina regnorum
   <font size="2">
    6
   </font>
   iratus sum super populum meum contaminavi hereditatem meam et dedi eos in manu tua non posuisti eis misericordias super senem adgravasti iugum tuum valde
   <font size="2">
    7
   </font>
   et dixisti in sempiternum ero domina non posuisti haec super cor tuum neque recordata es novissimi tui
   <font size="2">
    8
   </font>
   et nunc audi haec delicata et habitans confidenter quae dicis in corde tuo ego sum et non est praeter me amplius non sedebo vidua et ignorabo sterilitatem
   <font size="2">
    9
   </font>
   venient tibi duo haec subito in die una sterilitas et viduitas universa venerunt super te propter multitudinem maleficiorum tuorum et propter duritiam incantatorum tuorum vehementem
   <font size="2">
    10
   </font>
   et fiduciam habuisti in malitia tua et dixisti non est qui videat me sapientia tua et scientia tua haec decepit te et dixisti in corde tuo ego sum et praeter me non est altera
   <font size="2">
    11
   </font>
   veniet super te malum et nescies ortum eius et inruet super te calamitas quam non poteris expiare veniet super te repente miseria quam nescies
   <font size="2">
    12
   </font>
   sta cum incantatoribus tuis et cum multitudine maleficiorum tuorum in quibus laborasti ab adulescentia tua si forte quid prosit tibi aut si possis fieri fortior
   <font size="2">
    13
   </font>
   defecisti in multitudine consiliorum tuorum stent et salvent te augures caeli qui contemplabantur sidera et supputabant menses ut ex eis adnuntiarent ventura tibi
   <font size="2">
    14
   </font>
   ecce facti sunt quasi stipula ignis conbusit eos non liberabunt animam suam de manu flammae non sunt prunae quibus calefiant nec focus ut sedeant ad eum
   <font size="2">
    15
   </font>
   sic facta sunt tibi in quibuscumque laboraveras negotiatores tui ab adulescentia tua unusquisque in via sua erraverunt non est qui salvet te
  </p>
  <p>
   <a name="48">
   </a>
   [48]
   <font size="2">
    1
   </font>
   audite hoc domus Iacob qui vocamini nomine Israhel et de aquis Iuda existis qui iuratis in nomine Domini et Dei Israhel recordamini non in veritate neque in iustitia
   <font size="2">
    2
   </font>
   de civitate enim sancta vocati sunt et super Deum Israhel constabiliti sunt Dominus exercituum nomen eius
   <font size="2">
    3
   </font>
   priora ex tunc adnuntiavi et ex ore meo exierunt et audita feci ea repente operatus sum et venerunt
   <font size="2">
    4
   </font>
   scivi enim quia durus es tu et nervus ferreus cervix tua et frons tua aerea
   <font size="2">
    5
   </font>
   praedixi tibi ex tunc antequam venirent indicavi tibi ne forte diceres idola mea fecerunt haec et sculptilia mea et conflatilia mandaverunt ista
   <font size="2">
    6
   </font>
   quae audisti vide omnia vos autem non adnuntiastis audita feci tibi nova ex nunc et conservata quae nescis
   <font size="2">
    7
   </font>
   nunc creata sunt et non ex tunc et ante diem et non audisti ea ne forte dicas ecce cognovi ea
   <font size="2">
    8
   </font>
   neque audisti neque cognovisti neque ex tunc aperta est auris tua scio enim quia praevaricans praevaricabis et transgressorem ex ventre vocavi te
   <font size="2">
    9
   </font>
   propter nomen meum longe faciam furorem meum et laude mea infrenabo te ne intereas
   <font size="2">
    10
   </font>
   ecce excoxi te sed non quasi argentum elegi te in camino paupertatis
   <font size="2">
    11
   </font>
   propter me propter me faciam ut non blasphemer et gloriam meam alteri non dabo
   <font size="2">
    12
   </font>
   audi me Iacob et Israhel quem ego voco ego ipse ego primus et ego novissimus
   <font size="2">
    13
   </font>
   manus quoque mea fundavit terram et dextera mea mensa est caelos ego vocabo eos et stabunt simul
   <font size="2">
    14
   </font>
   congregamini omnes vos et audite quis de eis adnuntiavit haec Dominus dilexit eum faciet voluntatem suam in Babylone et brachium suum in Chaldeis
   <font size="2">
    15
   </font>
   ego ego locutus sum et vocavi eum adduxi eum et directa est via eius
   <font size="2">
    16
   </font>
   accedite ad me et audite hoc non a principio in abscondito locutus sum ex tempore antequam fieret ibi eram et nunc Dominus Deus misit me et spiritus eius
   <font size="2">
    17
   </font>
   haec dicit Dominus redemptor tuus Sanctus Israhel ego Dominus Deus tuus docens te utilia gubernans te in via qua ambulas
   <font size="2">
    18
   </font>
   utinam adtendisses mandata mea facta fuisset sicut flumen pax tua et iustitia tua sicut gurgites maris
   <font size="2">
    19
   </font>
   et fuisset quasi harena semen tuum et stirps uteri tui ut lapilli eius non interisset et non fuisset adtritum nomen eius a facie mea
   <font size="2">
    20
   </font>
   egredimini de Babylone fugite a Chaldeis in voce exultationis adnuntiate auditum facite hoc efferte illud usque ad extrema terrae dicite redemit Dominus servum suum Iacob
   <font size="2">
    21
   </font>
   non sitierunt in deserto cum educeret eos aquam de petra produxit eis et scidit petram et fluxerunt aquae
   <font size="2">
    22
   </font>
   non est pax dicit Dominus impiis
  </p>
  <p>
   <a name="49">
   </a>
   [49]
   <font size="2">
    1
   </font>
   audite insulae et adtendite populi de longe Dominus ab utero vocavit me de ventre matris meae recordatus est nominis mei
   <font size="2">
    2
   </font>
   et posuit os meum quasi gladium acutum in umbra manus suae protexit me et posuit me sicut sagittam electam in faretra sua abscondit me
   <font size="2">
    3
   </font>
   et dixit mihi servus meus es tu Israhel quia in te gloriabor
   <font size="2">
    4
   </font>
   et ego dixi in vacuum laboravi sine causa et vane fortitudinem meam consumpsi ergo iudicium meum cum Domino et opus meum cum Deo meo
   <font size="2">
    5
   </font>
   et nunc dicit Dominus formans me ex utero servum sibi ut reducam Iacob ad eum et Israhel non congregabitur et glorificatus sum in oculis Domini et Deus meus factus est fortitudo mea
   <font size="2">
    6
   </font>
   et dixit parum est ut sis mihi servus ad suscitandas tribus Iacob et feces Israhel convertendas dedi te in lucem gentium ut sis salus mea usque ad extremum terrae
   <font size="2">
    7
   </font>
   haec dicit Dominus redemptor Israhel Sanctus eius ad contemptibilem animam ad abominatam gentem ad servum dominorum reges videbunt et consurgent principes et adorabunt propter Dominum quia fidelis est et Sanctum Israhel qui elegit te
   <font size="2">
    8
   </font>
   haec dicit Dominus in tempore placito exaudivi te et in die salutis auxiliatus sum tui et servavi te et dedi te in foedus populi ut suscitares terram et possideres hereditates dissipatas
   <font size="2">
    9
   </font>
   ut diceres his qui vincti sunt exite et his qui in tenebris revelamini super vias pascentur et in omnibus planis pascua eorum
   <font size="2">
    10
   </font>
   non esurient neque sitient et non percutiet eos aestus et sol quia miserator eorum reget eos et ad fontes aquarum portabit eos
   <font size="2">
    11
   </font>
   et ponam omnes montes meos in viam et semitae meae exaltabuntur
   <font size="2">
    12
   </font>
   ecce isti de longe venient et ecce illi ab aquilone et mari et isti de terra australi
   <font size="2">
    13
   </font>
   laudate caeli et exulta terra iubilate montes laudem quia consolatus est Dominus populum suum et pauperum suorum miserebitur
   <font size="2">
    14
   </font>
   et dixit Sion dereliquit me Dominus et Dominus oblitus est mei
   <font size="2">
    15
   </font>
   numquid oblivisci potest mulier infantem suum ut non misereatur filio uteri sui et si illa oblita fuerit ego tamen non obliviscar tui
   <font size="2">
    16
   </font>
   ecce in manibus meis descripsi te muri tui coram oculis meis semper
   <font size="2">
    17
   </font>
   venerunt structores tui destruentes te et dissipantes a te exibunt
   <font size="2">
    18
   </font>
   leva in circuitu oculos tuos et vide omnes isti congregati sunt venerunt tibi vivo ego dicit Dominus quia omnibus his velut ornamento vestieris et circumdabis tibi eos quasi sponsa
   <font size="2">
    19
   </font>
   quia deserta tua et solitudines tuae et terra ruinae tuae nunc angusta erunt prae habitatoribus et longe fugabuntur qui absorbebant te
   <font size="2">
    20
   </font>
   adhuc dicent in auribus tuis filii sterilitatis tuae angustus mihi est locus fac spatium mihi ut habitem
   <font size="2">
    21
   </font>
   et dices in corde tuo quis genuit mihi istos ego sterilis et non pariens transmigrata et captiva et istos quis enutrivit ego destituta et sola et isti ubi hic erant
   <font size="2">
    22
   </font>
   haec dicit Dominus Deus ecce levo ad gentes manum meam et ad populos exaltabo signum meum et adferent filios tuos in ulnis et filias tuas super umeros portabunt
   <font size="2">
    23
   </font>
   et erunt reges nutricii tui et reginae nutrices tuae vultu in terra dimisso adorabunt te et pulverem pedum tuorum lingent et scies quia ego Dominus super quo non confundentur qui expectant eum
   <font size="2">
    24
   </font>
   numquid tolletur a forte praeda aut quod captum fuerit a robusto salvum esse poterit
   <font size="2">
    25
   </font>
   quia haec dicit Dominus equidem et captivitas a forte tolletur et quod ablatum fuerit a robusto salvabitur eos vero qui iudicaverunt te ego iudicabo et filios tuos ego salvabo
   <font size="2">
    26
   </font>
   et cibabo hostes tuos carnibus suis et quasi musto sanguine suo inebriabuntur et sciet omnis caro quia ego Dominus salvans te et redemptor tuus Fortis Iacob
  </p>
  <p>
   <a name="50">
   </a>
   [50]
   <font size="2">
    1
   </font>
   haec dicit Dominus quis est hic liber repudii matris vestrae quo dimisi eam aut quis est creditor meus cui vendidi vos ecce in iniquitatibus vestris venditi estis et in sceleribus vestris dimisi matrem vestram
   <font size="2">
    2
   </font>
   quia veni et non erat vir vocavi et non erat qui audiret numquid adbreviata et parvula facta est manus mea ut non possim redimere aut non est in me virtus ad liberandum ecce in increpatione mea desertum faciam mare ponam flumina in siccum conputrescent pisces sine aqua et morientur in siti
   <font size="2">
    3
   </font>
   induam caelos tenebris et saccum ponam operimentum eorum
   <font size="2">
    4
   </font>
   Dominus dedit mihi linguam eruditam ut sciam sustentare eum qui lassus est verbo erigit mane mane erigit mihi aurem ut audiam quasi magistrum
   <font size="2">
    5
   </font>
   Dominus Deus aperuit mihi aurem ego autem non contradico retrorsum non abii
   <font size="2">
    6
   </font>
   corpus meum dedi percutientibus et genas meas vellentibus faciem meam non averti ab increpantibus et conspuentibus
   <font size="2">
    7
   </font>
   Dominus Deus auxiliator meus ideo non sum confusus ideo posui faciem meam ut petram durissimam et scio quoniam non confundar
   <font size="2">
    8
   </font>
   iuxta est qui iustificat me quis contradicet mihi stemus simul quis est adversarius meus accedat ad me
   <font size="2">
    9
   </font>
   ecce Dominus Deus auxiliator meus quis est qui condemnet me ecce omnes quasi vestimentum conterentur tinea comedet eos
   <font size="2">
    10
   </font>
   quis ex vobis timens Dominum audiens vocem servi sui qui ambulavit in tenebris et non est lumen ei speret in nomine Domini et innitatur super Deum suum
   <font size="2">
    11
   </font>
   ecce omnes vos accendentes ignem accincti flammis ambulate in lumine ignis vestri et in flammis quas succendistis de manu mea factum est hoc vobis in doloribus dormietis
  </p>
  <p>
   <a name="51">
   </a>
   [51]
   <font size="2">
    1
   </font>
   audite me qui sequimini quod iustum est et quaeritis Dominum adtendite ad petram unde excisi estis et ad cavernam laci de qua praecisi estis
   <font size="2">
    2
   </font>
   adtendite ad Abraham patrem vestrum et ad Sarram quae peperit vos quia unum vocavi eum et benedixi ei et multiplicavi eum
   <font size="2">
    3
   </font>
   consolabitur ergo Dominus et Sion consolabitur omnes ruinas eius et ponet desertum eius quasi delicias et solitudinem eius quasi hortum Domini gaudium et laetitia invenietur in ea gratiarum actio et vox laudis
   <font size="2">
    4
   </font>
   adtendite ad me populus meus et tribus mea me audite quia lex a me exiet et iudicium meum in lucem populorum requiescet
   <font size="2">
    5
   </font>
   prope est iustus meus egressus est salvator meus et brachia mea populos iudicabunt me insulae expectabunt et brachium meum sustinebunt
   <font size="2">
    6
   </font>
   levate in caelum oculos vestros et videte sub terra deorsum quia caeli sicut fumus liquescent et terra sicut vestimentum adteretur et habitatores eius sicut haec interibunt salus autem mea in sempiternum erit et iustitia mea non deficiet
   <font size="2">
    7
   </font>
   audite me qui scitis iustum populus lex mea in corde eorum nolite timere obprobrium hominum et blasphemias eorum ne metuatis
   <font size="2">
    8
   </font>
   sicut enim vestimentum sic comedet eos vermis et sicut lanam sic devorabit eos tinea salus autem mea in sempiternum erit et iustitia mea in generationes generationum
   <font size="2">
    9
   </font>
   consurge consurge induere fortitudinem brachium Domini consurge sicut in diebus antiquis in generationibus saeculorum numquid non tu percussisti superbum vulnerasti draconem
   <font size="2">
    10
   </font>
   numquid non tu siccasti mare aquam abyssi vehementis qui posuisti profundum maris viam ut transirent liberati
   <font size="2">
    11
   </font>
   et nunc qui redempti sunt a Domino revertentur et venient in Sion laudantes et laetitia sempiterna super capita eorum gaudium et laetitiam tenebunt fugiet dolor et gemitus
   <font size="2">
    12
   </font>
   ego ego ipse consolabor vos quis tu ut timeres ab homine mortali et a filio hominis qui quasi faenum ita arescet
   <font size="2">
    13
   </font>
   et oblitus es Domini factoris tui qui tetendit caelos et fundavit terram et formidasti iugiter tota die a facie furoris eius qui te tribulabat et paraverat ad perdendum ubi nunc est furor tribulantis
   <font size="2">
    14
   </font>
   cito veniet gradiens ad aperiendum et non interficiet usque ad internicionem nec deficiet panis eius
   <font size="2">
    15
   </font>
   ego autem sum Dominus Deus tuus qui conturbo mare et intumescunt fluctus eius Dominus exercituum nomen meum
   <font size="2">
    16
   </font>
   posui verba mea in ore tuo et in umbra manus meae protexi te ut plantes caelos et fundes terram et dicas ad Sion populus meus es tu
   <font size="2">
    17
   </font>
   elevare elevare consurge Hierusalem quae bibisti de manu Domini calicem irae eius usque ad fundum calicis soporis bibisti et epotasti usque ad feces
   <font size="2">
    18
   </font>
   non est qui sustentet eam ex omnibus filiis quos genuit et non est qui adprehendat manum eius ex omnibus filiis quos enutrivit
   <font size="2">
    19
   </font>
   duo sunt quae occurrerunt tibi quis contristabitur super te vastitas et contritio et fames et gladius quis consolabitur te
   <font size="2">
    20
   </font>
   filii tui proiecti sunt dormierunt in capite omnium viarum sicut bestia inlaqueata pleni indignatione Domini increpatione Dei tui
   <font size="2">
    21
   </font>
   idcirco audi hoc paupercula et ebria non a vino
   <font size="2">
    22
   </font>
   haec dicit Dominator tuus Dominus et Deus tuus qui pugnavit pro populo suo ecce tuli de manu tua calicem soporis fundum calicis indignationis meae non adicies ut bibas illud ultra
   <font size="2">
    23
   </font>
   et ponam illud in manu eorum qui te humiliaverunt et dixerunt animae tuae incurvare ut transeamus et posuisti ut terram corpus tuum et quasi viam transeuntibus
  </p>
  <p>
   <a name="52">
   </a>
   [52]
   <font size="2">
    1
   </font>
   consurge consurge induere fortitudine tua Sion induere vestimentis gloriae tuae Hierusalem civitas sancti quia non adiciet ultra ut pertranseat per te incircumcisus et inmundus
   <font size="2">
    2
   </font>
   excutere de pulvere consurge sede Hierusalem solve vincula colli tui captiva filia Sion
   <font size="2">
    3
   </font>
   quia haec dicit Dominus gratis venundati estis et sine argento redimemini
   <font size="2">
    4
   </font>
   quia haec dicit Dominus Deus in Aegyptum descendit populus meus in principio ut colonus esset ibi et Assur absque ulla causa calumniatus est eum
   <font size="2">
    5
   </font>
   et nunc quid mihi est hic dicit Dominus quoniam ablatus est populus meus gratis dominatores eius inique agunt dicit Dominus et iugiter tota die nomen meum blasphematur
   <font size="2">
    6
   </font>
   propter hoc sciet populus meus nomen meum in die illa quia ego ipse qui loquebar ecce adsum
   <font size="2">
    7
   </font>
   quam pulchri super montes pedes adnuntiantis et praedicantis pacem adnuntiantis bonum praedicantis salutem dicentis Sion regnavit Deus tuus
   <font size="2">
    8
   </font>
   vox speculatorum tuorum levaverunt vocem simul laudabunt quia oculum ad oculum videbunt cum converterit Dominus Sion
   <font size="2">
    9
   </font>
   gaudete et laudate simul deserta Hierusalem quia consolatus est Dominus populum suum redemit Hierusalem
   <font size="2">
    10
   </font>
   paravit Dominus brachium sanctum suum in oculis omnium gentium et videbunt omnes fines terrae salutare Dei nostri
   <font size="2">
    11
   </font>
   recedite recedite exite inde pollutum nolite tangere exite de medio eius mundamini qui fertis vasa Domini
   <font size="2">
    12
   </font>
   quoniam non in tumultu exibitis nec in fuga properabitis praecedet enim vos Dominus et congregabit vos Deus Israhel
   <font size="2">
    13
   </font>
   ecce intelleget servus meus exaltabitur et elevabitur et sublimis erit valde
   <font size="2">
    14
   </font>
   sicut obstipuerunt super te multi sic inglorius erit inter viros aspectus eius et forma eius inter filios hominum
   <font size="2">
    15
   </font>
   iste asperget gentes multas super ipsum continebunt reges os suum quia quibus non est narratum de eo viderunt et qui non audierunt contemplati sunt
  </p>
  <p>
   <a name="53">
   </a>
   [53]
   <font size="2">
    1
   </font>
   quis credidit auditui nostro et brachium Domini cui revelatum est
   <font size="2">
    2
   </font>
   et ascendet sicut virgultum coram eo et sicut radix de terra sitienti non est species ei neque decor et vidimus eum et non erat aspectus et desideravimus eum
   <font size="2">
    3
   </font>
   despectum et novissimum virorum virum dolorum et scientem infirmitatem et quasi absconditus vultus eius et despectus unde nec reputavimus eum
   <font size="2">
    4
   </font>
   vere languores nostros ipse tulit et dolores nostros ipse portavit et nos putavimus eum quasi leprosum et percussum a Deo et humiliatum
   <font size="2">
    5
   </font>
   ipse autem vulneratus est propter iniquitates nostras adtritus est propter scelera nostra disciplina pacis nostrae super eum et livore eius sanati sumus
   <font size="2">
    6
   </font>
   omnes nos quasi oves erravimus unusquisque in viam suam declinavit et Dominus posuit in eo iniquitatem omnium nostrum
   <font size="2">
    7
   </font>
   oblatus est quia ipse voluit et non aperuit os suum sicut ovis ad occisionem ducetur et quasi agnus coram tondente obmutescet et non aperiet os suum
   <font size="2">
    8
   </font>
   de angustia et de iudicio sublatus est generationem eius quis enarrabit quia abscisus est de terra viventium propter scelus populi mei percussit eum
   <font size="2">
    9
   </font>
   et dabit impios pro sepultura et divitem pro morte sua eo quod iniquitatem non fecerit neque dolus fuerit in ore eius
   <font size="2">
    10
   </font>
   et Dominus voluit conterere eum in infirmitate si posuerit pro peccato animam suam videbit semen longevum et voluntas Domini in manu eius dirigetur
   <font size="2">
    11
   </font>
   pro eo quod laboravit anima eius videbit et saturabitur in scientia sua iustificabit ipse iustus servus meus multos et iniquitates eorum ipse portabit
   <font size="2">
    12
   </font>
   ideo dispertiam ei plurimos et fortium dividet spolia pro eo quod tradidit in morte animam suam et cum sceleratis reputatus est et ipse peccatum multorum tulit et pro transgressoribus rogavit
  </p>
  <p>
   <a name="54">
   </a>
   [54]
   <font size="2">
    1
   </font>
   lauda sterilis quae non paris decanta laudem et hinni quae non pariebas quoniam multi filii desertae magis quam eius quae habebat virum dicit Dominus
   <font size="2">
    2
   </font>
   dilata locum tentorii tui et pelles tabernaculorum tuorum extende ne parcas longos fac funiculos tuos et clavos tuos consolida
   <font size="2">
    3
   </font>
   ad dexteram enim et ad levam penetrabis et semen tuum gentes hereditabit et civitates desertas inhabitabit
   <font size="2">
    4
   </font>
   noli timere quia non confunderis neque erubescas non enim te pudebit quia confusionis adulescentiae tuae oblivisceris et obprobrii viduitatis tuae non recordaberis amplius
   <font size="2">
    5
   </font>
   quia dominabitur tui qui fecit te Dominus exercituum nomen eius et redemptor tuus Sanctus Israhel Deus omnis terrae vocabitur
   <font size="2">
    6
   </font>
   quia ut mulierem derelictam et maerentem spiritu vocavit te Dominus et uxorem ab adulescentia abiectam dixit Deus tuus
   <font size="2">
    7
   </font>
   ad punctum in modico dereliqui te et in miserationibus magnis congregabo te
   <font size="2">
    8
   </font>
   in momento indignationis abscondi faciem meam parumper a te et in misericordia sempiterna misertus sum tui dixit redemptor tuus Dominus
   <font size="2">
    9
   </font>
   sicut in diebus Noe istud mihi est cui iuravi ne inducerem aquas Noe ultra super terram sic iuravi ut non irascar tibi et non increpem te
   <font size="2">
    10
   </font>
   montes enim commovebuntur et colles contremescent misericordia autem mea non recedet et foedus pacis meae non movebitur dixit miserator tuus Dominus
   <font size="2">
    11
   </font>
   paupercula tempestate convulsa absque ulla consolatione ecce ego sternam per ordinem lapides tuos et fundabo te in sapphyris
   <font size="2">
    12
   </font>
   et ponam iaspidem propugnacula tua et portas tuas in lapides sculptos et omnes terminos tuos in lapides desiderabiles
   <font size="2">
    13
   </font>
   universos filios tuos doctos a Domino et multitudinem pacis filiis tuis
   <font size="2">
    14
   </font>
   et in iustitia fundaberis recede procul a calumnia quia non timebis et a pavore quia non adpropinquabit tibi
   <font size="2">
    15
   </font>
   ecce accola veniet qui non erat mecum advena quondam tuus adiungetur tibi
   <font size="2">
    16
   </font>
   ecce ego creavi fabrum sufflantem in igne prunas et proferentem vas in opus suum et ego creavi interfectorem ad disperdendum
   <font size="2">
    17
   </font>
   omne vas quod fictum est contra te non dirigetur et omnem linguam resistentem tibi in iudicio iudicabis haec hereditas servorum Domini et iustitia eorum apud me dicit Dominus
  </p>
  <p>
   <a name="55">
   </a>
   [55]
   <font size="2">
    1
   </font>
   o omnes sitientes venite ad aquas et qui non habetis argentum properate emite et comedite venite emite absque argento et absque ulla commutatione vinum et lac
   <font size="2">
    2
   </font>
   quare adpenditis argentum non in panibus et laborem vestrum non in saturitate audite audientes me et comedite bonum et delectabitur in crassitudine anima vestra
   <font size="2">
    3
   </font>
   inclinate aurem vestram et venite ad me audite et vivet anima vestra et feriam vobis pactum sempiternum misericordias David fideles
   <font size="2">
    4
   </font>
   ecce testem populis dedi eum ducem ac praeceptorem gentibus
   <font size="2">
    5
   </font>
   ecce gentem quam nesciebas vocabis et gentes quae non cognoverunt te ad te current propter Dominum Deum tuum et Sanctum Israhel quia glorificavit te
   <font size="2">
    6
   </font>
   quaerite Dominum dum inveniri potest invocate eum dum prope est
   <font size="2">
    7
   </font>
   derelinquat impius viam suam et vir iniquus cogitationes suas et revertatur ad Dominum et miserebitur eius et ad Deum nostrum quoniam multus est ad ignoscendum
   <font size="2">
    8
   </font>
   non enim cogitationes meae cogitationes vestrae neque viae vestrae viae meae dicit Dominus
   <font size="2">
    9
   </font>
   quia sicut exaltantur caeli a terra sic exaltatae sunt viae meae a viis vestris et cogitationes meae a cogitationibus vestris
   <font size="2">
    10
   </font>
   et quomodo descendit imber et nix de caelo et illuc ultra non revertitur sed inebriat terram et infundit eam et germinare eam facit et dat semen serenti et panem comedenti
   <font size="2">
    11
   </font>
   sic erit verbum meum quod egredietur de ore meo non revertetur ad me vacuum sed faciet quaecumque volui et prosperabitur in his ad quae misi illud
   <font size="2">
    12
   </font>
   quia in laetitia egrediemini et in pace deducemini montes et colles cantabunt coram vobis laudem et omnia ligna regionis plaudent manu
   <font size="2">
    13
   </font>
   pro saliunca ascendet abies et pro urtica crescet myrtus et erit Dominus nominatus in signum aeternum quod non auferetur
  </p>
  <p>
   <a name="56">
   </a>
   [56]
   <font size="2">
    1
   </font>
   haec dicit Dominus custodite iudicium et facite iustitiam quia iuxta est salus mea ut veniat et iustitia mea ut reveletur
   <font size="2">
    2
   </font>
   beatus vir qui facit hoc et filius hominis qui adprehendit istud custodiens sabbatum ne polluat illud custodiens manus suas ne faciat omne malum
   <font size="2">
    3
   </font>
   et non dicat filius advenae qui adheret Domino dicens separatione dividet me Dominus a populo suo et non dicat eunuchus ecce ego lignum aridum
   <font size="2">
    4
   </font>
   quia haec dicit Dominus eunuchis qui custodierint sabbata mea et elegerint quae volui et tenuerint foedus meum
   <font size="2">
    5
   </font>
   dabo eis in domo mea et in muris meis locum et nomen melius a filiis et filiabus nomen sempiternum dabo eis quod non peribit
   <font size="2">
    6
   </font>
   et filios advenae qui adherent Domino ut colant eum et diligant nomen eius ut sint ei in servos omnem custodientem sabbatum ne polluat illud et tenentem foedus meum
   <font size="2">
    7
   </font>
   adducam eos in montem sanctum meum et laetificabo eos in domo orationis meae holocausta eorum et victimae eorum placebunt mihi super altari meo quia domus mea domus orationis vocabitur cunctis populis
   <font size="2">
    8
   </font>
   ait Dominus Deus qui congregat dispersos Israhel adhuc congregabo ad eum congregatos eius
   <font size="2">
    9
   </font>
   omnes bestiae agri venite ad devorandum universae bestiae saltus
   <font size="2">
    10
   </font>
   speculatores eius caeci omnes nescierunt universi canes muti non valentes latrare videntes vana dormientes et amantes somnia
   <font size="2">
    11
   </font>
   et canes inpudentissimi nescierunt saturitatem ipsi pastores ignoraverunt intellegentiam omnes in viam suam declinaverunt unusquisque ad avaritiam suam a summo usque ad novissimum
   <font size="2">
    12
   </font>
   venite sumamus vinum et impleamur ebrietate et erit sicut hodie sic et cras et multo amplius
  </p>
  <p>
   <a name="57">
   </a>
   [57]
   <font size="2">
    1
   </font>
   iustus perit et nemo est qui recogitet in corde suo et viri misericordiae colliguntur quia non est qui intellegat a facie enim malitiae collectus est iustus
   <font size="2">
    2
   </font>
   veniat pax requiescat in cubili suo qui ambulavit in directione sua
   <font size="2">
    3
   </font>
   vos autem accedite huc filii auguratricis semen adulteri et fornicariae
   <font size="2">
    4
   </font>
   super quem lusistis super quem dilatastis os et eiecistis linguam numquid non vos filii scelesti semen mendax
   <font size="2">
    5
   </font>
   qui consolamini in diis subter omne lignum frondosum immolantes parvulos in torrentibus subter inminentes petras
   <font size="2">
    6
   </font>
   in partibus torrentis pars tua haec est sors tua et ipsis effudisti libamen obtulisti sacrificium numquid super his non indignabor
   <font size="2">
    7
   </font>
   super montem excelsum et sublimem posuisti cubile tuum et illuc ascendisti ut immolares hostias
   <font size="2">
    8
   </font>
   et post ostium et retro postem posuisti memoriale tuum quia iuxta me discoperuisti et suscepisti adulterum dilatasti cubile tuum et pepigisti cum eis dilexisti stratum eorum manu aperta
   <font size="2">
    9
   </font>
   et ornasti te regi unguento et multiplicasti pigmenta tua misisti legatos tuos procul et humiliata es usque ad inferos
   <font size="2">
    10
   </font>
   in multitudine viae tuae laborasti non dixisti quiescam vitam manus tuae invenisti propterea non rogasti
   <font size="2">
    11
   </font>
   pro quo sollicita timuisti quia mentita es et mei non es recordata neque cogitasti in corde tuo quia ego tacens et quasi non videns et mei oblita es
   <font size="2">
    12
   </font>
   ego adnuntiabo iustitiam tuam et opera tua non proderunt tibi
   <font size="2">
    13
   </font>
   cum clamaveris liberent te congregati tui et omnes eos auferet ventus tollet aura qui autem fiduciam habet mei hereditabit terram et possidebit montem sanctum meum
   <font size="2">
    14
   </font>
   et dicam viam facite praebete iter declinate de semita auferte offendicula de via populi mei
   <font size="2">
    15
   </font>
   quia haec dicit Excelsus et Sublimis habitans aeternitatem et sanctum nomen eius in excelso et in sancto habitans et cum contrito et humili spiritu ut vivificet spiritum humilium et vivificet cor contritorum
   <font size="2">
    16
   </font>
   non enim in sempiternum litigabo neque usque ad finem irascar quia spiritus a facie mea egredietur et flatus ego faciam
   <font size="2">
    17
   </font>
   propter iniquitatem avaritiae eius iratus sum et percussi eum abscondi et indignatus sum et abiit vagus in via cordis sui
   <font size="2">
    18
   </font>
   vias eius vidi et dimisi eum et reduxi eum et reddidi consolationes ipsi et lugentibus eius
   <font size="2">
    19
   </font>
   creavi fructum labiorum pacem pacem ei qui longe est et qui prope dixit Dominus et sanavi eum
   <font size="2">
    20
   </font>
   impii autem quasi mare fervens quod quiescere non potest et redundant fluctus eius in conculcationem et lutum
   <font size="2">
    21
   </font>
   non est pax dixit Deus meus impiis
  </p>
  <p>
   <a name="58">
   </a>
   [58]
   <font size="2">
    1
   </font>
   clama ne cesses quasi tuba exalta vocem tuam et adnuntia populo meo scelera eorum et domui Iacob peccata eorum
   <font size="2">
    2
   </font>
   me etenim de die in diem quaerunt et scire vias meas volunt quasi gens quae iustitiam fecerit et quae iudicium Dei sui non reliquerit rogant me iudicia iustitiae adpropinquare Deo volunt
   <font size="2">
    3
   </font>
   quare ieiunavimus et non aspexisti humiliavimus animam nostram et nescisti ecce in die ieiunii vestri invenitur voluntas et omnes debitores vestros repetitis
   <font size="2">
    4
   </font>
   ecce ad lites et contentiones ieiunatis et percutitis pugno impie nolite ieiunare sicut usque ad hanc diem ut audiatur in excelso clamor vester
   <font size="2">
    5
   </font>
   numquid tale est ieiunium quod elegi per diem adfligere hominem animam suam numquid contorquere quasi circulum caput suum et saccum et cinerem sternere numquid istud vocabis ieiunium et diem acceptabilem Domino
   <font size="2">
    6
   </font>
   nonne hoc est magis ieiunium quod elegi dissolve conligationes impietatis solve fasciculos deprimentes dimitte eos qui confracti sunt liberos et omne onus disrumpe
   <font size="2">
    7
   </font>
   frange esurienti panem tuum et egenos vagosque induc in domum tuam cum videris nudum operi eum et carnem tuam ne despexeris
   <font size="2">
    8
   </font>
   tunc erumpet quasi mane lumen tuum et sanitas tua citius orietur et anteibit faciem tuam iustitia tua et gloria Domini colliget te
   <font size="2">
    9
   </font>
   tunc invocabis et Dominus exaudiet clamabis et dicet ecce adsum si abstuleris de medio tui catenam et desieris digitum extendere et loqui quod non prodest
   <font size="2">
    10
   </font>
   cum effuderis esurienti animam tuam et animam adflictam repleveris orietur in tenebris lux tua et tenebrae tuae erunt sicut meridies
   <font size="2">
    11
   </font>
   et requiem tibi dabit Dominus semper et implebit splendoribus animam tuam et ossa tua liberabit et eris quasi hortus inriguus et sicut fons aquarum cuius non deficient aquae
   <font size="2">
    12
   </font>
   et aedificabuntur in te deserta saeculorum fundamenta generationis et generationis suscitabis et vocaberis aedificator sepium avertens semitas in quietem
   <font size="2">
    13
   </font>
   si averteris a sabbato pedem tuum facere voluntatem tuam in die sancto meo et vocaveris sabbatum delicatum et sanctum Domini gloriosum et glorificaveris eum dum non facis vias tuas et non invenitur voluntas tua ut loquaris sermonem
   <font size="2">
    14
   </font>
   tunc delectaberis super Domino et sustollam te super altitudines terrae et cibabo te hereditate Iacob patris tui os enim Domini locutum est
  </p>
  <p>
   <a name="59">
   </a>
   [59]
   <font size="2">
    1
   </font>
   ecce non est adbreviata manus Domini ut salvare nequeat neque adgravata est auris eius ut non exaudiat
   <font size="2">
    2
   </font>
   sed iniquitates vestrae diviserunt inter vos et Deum vestrum et peccata vestra absconderunt faciem eius a vobis ne exaudiret
   <font size="2">
    3
   </font>
   manus enim vestrae pollutae sunt sanguine et digiti vestri iniquitate labia vestra locuta sunt mendacium et lingua vestra iniquitatem fatur
   <font size="2">
    4
   </font>
   non est qui invocet iustitiam neque est qui iudicet vere sed confidunt in nihili et loquuntur vanitates conceperunt laborem et pepererunt iniquitatem
   <font size="2">
    5
   </font>
   ova aspidum ruperunt et telas araneae texuerunt qui comederit de ovis eorum morietur et quod confotum est erumpet in regulum
   <font size="2">
    6
   </font>
   telae eorum non erunt in vestimentum neque operientur operibus suis opera eorum opera inutilia et opus iniquitatis in manibus eorum
   <font size="2">
    7
   </font>
   pedes eorum ad malum currunt et festinant ut effundant sanguinem innocentem cogitationes eorum cogitationes inutiles vastitas et contritio in viis eorum
   <font size="2">
    8
   </font>
   viam pacis nescierunt et non est iudicium in gressibus eorum semitae eorum incurvatae sunt eis omnis qui calcat in ea ignorat pacem
   <font size="2">
    9
   </font>
   propter hoc elongatum est iudicium a nobis et non adprehendet nos iustitia expectavimus lucem et ecce tenebrae splendorem et in tenebris ambulavimus
   <font size="2">
    10
   </font>
   palpavimus sicut caeci parietem et quasi absque oculis adtrectavimus inpegimus meridie quasi in tenebris in caligosis quasi mortui
   <font size="2">
    11
   </font>
   rugiemus quasi ursi omnes et quasi columbae meditantes gememus expectavimus iudicium et non est salutem et elongata est a nobis
   <font size="2">
    12
   </font>
   multiplicatae sunt enim iniquitates nostrae coram te et peccata nostra responderunt nobis quia scelera nostra nobiscum et iniquitates nostras cognovimus
   <font size="2">
    13
   </font>
   peccare et mentiri contra Dominum et aversi sumus ne iremus post tergum Dei nostri ut loqueremur calumniam et transgressionem concepimus et locuti sumus de corde verba mendacii
   <font size="2">
    14
   </font>
   et conversum est retrorsum iudicium et iustitia longe stetit quia corruit in platea veritas et aequitas non potuit ingredi
   <font size="2">
    15
   </font>
   et facta est veritas in oblivione et qui recessit a malo praedae patuit et vidit Dominus et malum apparuit in oculis eius quia non est iudicium
   <font size="2">
    16
   </font>
   et vidit quia non est vir et aporiatus est quia non est qui occurrat et salvavit sibi brachium suum et iustitia eius ipsa confirmavit eum
   <font size="2">
    17
   </font>
   indutus est iustitia ut lorica et galea salutis in capite eius indutus est vestimentis ultionis et opertus est quasi pallio zeli
   <font size="2">
    18
   </font>
   sicut ad vindictam quasi ad retributionem indignationis hostibus suis et vicissitudinem inimicis suis insulis vicem reddet
   <font size="2">
    19
   </font>
   et timebunt qui ab occidente nomen Domini et qui ab ortu solis gloriam eius cum venerit quasi fluvius violentus quem spiritus Domini cogit
   <font size="2">
    20
   </font>
   et venerit Sion redemptor et eis qui redeunt ab iniquitate in Iacob dicit Dominus
   <font size="2">
    21
   </font>
   hoc foedus meum cum eis dicit Dominus spiritus meus qui est in te et verba mea quae posui in ore tuo non recedent de ore tuo et de ore seminis tui et de ore seminis seminis tui dixit Dominus amodo et usque in sempiternum
  </p>
  <p>
   <a name="60">
   </a>
   [60]
   <font size="2">
    1
   </font>
   surge inluminare quia venit lumen tuum et gloria Domini super te orta est
   <font size="2">
    2
   </font>
   quia ecce tenebrae operient terram et caligo populos super te autem orietur Dominus et gloria eius in te videbitur
   <font size="2">
    3
   </font>
   et ambulabunt gentes in lumine tuo et reges in splendore ortus tui
   <font size="2">
    4
   </font>
   leva in circuitu oculos tuos et vide omnes isti congregati sunt venerunt tibi filii tui de longe venient et filiae tuae in latere sugent
   <font size="2">
    5
   </font>
   tunc videbis et afflues et mirabitur et dilatabitur cor tuum quando conversa fuerit ad te multitudo maris fortitudo gentium venerit tibi
   <font size="2">
    6
   </font>
   inundatio camelorum operiet te dromedariae Madian et Efa omnes de Saba venient aurum et tus deferentes et laudem Domino adnuntiantes
   <font size="2">
    7
   </font>
   omne pecus Cedar congregabitur tibi arietes Nabaioth ministrabunt tibi offerentur super placabili altari meo et domum maiestatis meae glorificabo
   <font size="2">
    8
   </font>
   qui sunt isti qui ut nubes volant et quasi columbae ad fenestras suas
   <font size="2">
    9
   </font>
   me enim insulae expectant et naves maris in principio ut adducam filios tuos de longe argentum eorum et aurum eorum cum eis nomini Domini Dei tui et Sancto Israhel quia glorificavit te
   <font size="2">
    10
   </font>
   et aedificabunt filii peregrinorum muros tuos et reges eorum ministrabunt tibi in indignatione enim mea percussi te et in reconciliatione mea misertus sum tui
   <font size="2">
    11
   </font>
   et aperientur portae tuae iugiter die et nocte non claudentur ut adferatur ad te fortitudo gentium et reges earum adducantur
   <font size="2">
    12
   </font>
   gens enim et regnum quod non servierit tibi peribit et gentes solitudine vastabuntur
   <font size="2">
    13
   </font>
   gloria Libani ad te veniet abies et buxus et pinus simul ad ornandum locum sanctificationis meae et locum pedum meorum glorificabo
   <font size="2">
    14
   </font>
   et venient ad te curvi filii eorum qui humiliaverunt te et adorabunt vestigia pedum tuorum omnes qui detrahebant tibi et vocabunt te civitatem Domini Sion Sancti Israhel
   <font size="2">
    15
   </font>
   pro eo quod fuisti derelicta et odio habita et non erat qui per te transiret ponam te in superbiam saeculorum gaudium in generationem et generationem
   <font size="2">
    16
   </font>
   et suges lac gentium et mamilla regum lactaberis et scies quia ego Dominus salvans te et redemptor tuus Fortis Iacob
   <font size="2">
    17
   </font>
   pro aere adferam aurum et pro ferro adferam argentum et pro lignis aes et pro lapidibus ferrum et ponam visitationem tuam pacem et praepositos tuos iustitiam
   <font size="2">
    18
   </font>
   non audietur ultra iniquitas in terra tua vastitas et contritio in terminis tuis et occupabit salus muros tuos et portas tuas laudatio
   <font size="2">
    19
   </font>
   non erit tibi amplius sol ad lucendum per diem nec splendor lunae inluminabit te sed erit tibi Dominus in lucem sempiternam et Deus tuus in gloriam tuam
   <font size="2">
    20
   </font>
   non occidet ultra sol tuus et luna tua non minuetur quia Dominus erit in lucem sempiternam et conplebuntur dies luctus tui
   <font size="2">
    21
   </font>
   populus autem tuus omnes iusti in perpetuum hereditabunt terram germen plantationis meae opus manus meae ad glorificandum
   <font size="2">
    22
   </font>
   minimus erit in mille et parvulus in gentem fortissimam ego Dominus in tempore eius subito faciam istud
  </p>
  <p>
   <a name="61">
   </a>
   [61]
   <font size="2">
    1
   </font>
   spiritus Domini super me eo quod unxerit Dominus me ad adnuntiandum mansuetis misit me ut mederer contritis corde et praedicarem captivis indulgentiam et clausis apertionem
   <font size="2">
    2
   </font>
   ut praedicarem annum placabilem Domini et diem ultionis Deo nostro ut consolarer omnes lugentes
   <font size="2">
    3
   </font>
   ut ponerem lugentibus Sion et darem eis coronam pro cinere oleum gaudii pro luctu pallium laudis pro spiritu maeroris et vocabuntur in ea fortes iustitiae plantatio Domini ad glorificandum
   <font size="2">
    4
   </font>
   et aedificabunt deserta a saeculo et ruinas antiquas erigent et instaurabunt civitates desertas dissipatas in generationem et generationem
   <font size="2">
    5
   </font>
   et stabunt alieni et pascent pecora vestra et filii peregrinorum agricolae et vinitores vestri erunt
   <font size="2">
    6
   </font>
   vos autem sacerdotes Domini vocabimini ministri Dei nostri dicetur vobis fortitudinem gentium comedetis et in gloria earum superbietis
   <font size="2">
    7
   </font>
   pro confusione vestra duplici et rubore laudabunt partem eorum propter hoc in terra sua duplicia possidebunt laetitia sempiterna erit eis
   <font size="2">
    8
   </font>
   quia ego Dominus diligens iudicium odio habens rapinam in holocausto et dabo opus eorum in veritate et foedus perpetuum feriam eis
   <font size="2">
    9
   </font>
   et scietur in gentibus semen eorum et germen eorum in medio populorum omnes qui viderint eos cognoscent eos quia isti sunt semen cui benedixit Dominus
   <font size="2">
    10
   </font>
   gaudens gaudebo in Domino et exultabit anima mea in Deo meo quia induit me vestimentis salutis et indumento iustitiae circumdedit me quasi sponsum decoratum corona et quasi sponsam ornatam monilibus suis
   <font size="2">
    11
   </font>
   sicut enim terra profert germen suum et sicut hortus semen suum germinat sic Dominus Deus germinabit iustitiam et laudem coram universis gentibus
  </p>
  <p>
   <a name="62">
   </a>
   [62]
   <font size="2">
    1
   </font>
   propter Sion non tacebo et propter Hierusalem non quiescam donec egrediatur ut splendor iustus eius et salvator eius ut lampas accendatur
   <font size="2">
    2
   </font>
   et videbunt gentes iustum tuum et cuncti reges inclitum tuum et vocabitur tibi nomen novum quod os Domini nominabit
   <font size="2">
    3
   </font>
   et eris corona gloriae in manu Domini et diadema regni in manu Dei tui
   <font size="2">
    4
   </font>
   non vocaberis ultra Derelicta et terra tua non vocabitur amplius Desolata sed vocaberis Voluntas mea in ea et terra tua Inhabitata quia conplacuit Domino in te et terra tua inhabitabitur
   <font size="2">
    5
   </font>
   habitabit enim iuvenis cum virgine et habitabunt in te filii tui et gaudebit sponsus super sponsam gaudebit super te Deus tuus
   <font size="2">
    6
   </font>
   super muros tuos Hierusalem constitui custodes tota die et tota nocte perpetuo non tacebunt qui reminiscimini Domini ne taceatis
   <font size="2">
    7
   </font>
   et ne detis silentium ei donec stabiliat et donec ponat Hierusalem laudem in terra
   <font size="2">
    8
   </font>
   iuravit Dominus in dextera sua et in brachio fortitudinis suae si dedero triticum tuum ultra cibum inimicis tuis et si biberint filii alieni vinum tuum in quo laborasti
   <font size="2">
    9
   </font>
   quia qui congregabunt illud comedent et laudabunt Dominum et qui conportant illud bibent in atriis sanctis meis
   <font size="2">
    10
   </font>
   transite transite per portas praeparate viam populo planum facite iter et eligite lapides elevate signum ad populos
   <font size="2">
    11
   </font>
   ecce Dominus auditum fecit in extremis terrae dicite filiae Sion ecce salvator tuus venit ecce merces eius cum eo et opus eius coram illo
   <font size="2">
    12
   </font>
   et vocabunt eos Populus sanctus Redempti a Domino tu autem vocaberis Quaesita civitas et non Derelicta
  </p>
  <p>
   <a name="63">
   </a>
   [63]
   <font size="2">
    1
   </font>
   quis est iste qui venit de Edom tinctis vestibus de Bosra iste formonsus in stola sua gradiens in multitudine fortitudinis suae ego qui loquor iustitiam et propugnator sum ad salvandum
   <font size="2">
    2
   </font>
   quare ergo rubrum est indumentum tuum et vestimenta tua sicut calcantium in torculari
   <font size="2">
    3
   </font>
   torcular calcavi solus et de gentibus non est vir mecum calcavi eos in furore meo et conculcavi eos in ira mea et aspersus est sanguis eorum super vestimenta mea et omnia indumenta mea inquinavi
   <font size="2">
    4
   </font>
   dies enim ultionis in corde meo annus redemptionis meae venit
   <font size="2">
    5
   </font>
   circumspexi et non erat auxiliator quaesivi et non fuit qui adiuvaret et salvavit mihi brachium meum et indignatio mea ipsa auxiliata est mihi
   <font size="2">
    6
   </font>
   et conculcavi populos in furore meo et inebriavi eos in indignatione mea et detraxi in terra virtutem eorum
   <font size="2">
    7
   </font>
   miserationum Domini recordabor laudem Domini super omnibus quae reddidit nobis Dominus et super multitudinem bonorum domui Israhel quae largitus est eis secundum indulgentiam suam et secundum multitudinem misericordiarum suarum
   <font size="2">
    8
   </font>
   et dixit verumtamen populus meus est filii non negantes et factus est eis salvator
   <font size="2">
    9
   </font>
   in omni tribulatione eorum non est tribulatus et angelus faciei eius salvavit eos in dilectione sua et in indulgentia sua ipse redemit eos et portavit eos et levavit eos cunctis diebus saeculi
   <font size="2">
    10
   </font>
   ipsi autem ad iracundiam provocaverunt et adflixerunt spiritum Sancti eius et conversus est eis in inimicum et ipse debellavit eos
   <font size="2">
    11
   </font>
   et recordatus est dierum saeculi Mosi populi sui ubi est qui eduxit eos de mari cum pastoribus gregis sui ubi est qui posuit in medio eius spiritum Sancti sui
   <font size="2">
    12
   </font>
   qui eduxit ad dexteram Mosen brachio maiestatis suae qui scidit aquas ante eos ut faceret sibi nomen sempiternum
   <font size="2">
    13
   </font>
   qui duxit eos per abyssos quasi equum in deserto non inpingentem
   <font size="2">
    14
   </font>
   quasi animal in campo descendens spiritus Domini ductor eius fuit sic adduxisti populum tuum ut faceres tibi nomen gloriae
   <font size="2">
    15
   </font>
   adtende de caelo et vide de habitaculo sancto tuo et gloriae tuae ubi est zelus tuus et fortitudo tua multitudo viscerum tuorum et miserationum tuarum super me continuerunt se
   <font size="2">
    16
   </font>
   tu enim pater noster et Abraham nescivit nos et Israhel ignoravit nos tu Domine pater noster redemptor noster a saeculo nomen tuum
   <font size="2">
    17
   </font>
   quare errare nos fecisti Domine de viis tuis indurasti cor nostrum ne timeremus te convertere propter servos tuos tribus hereditatis tuae
   <font size="2">
    18
   </font>
   quasi nihilum possederunt populum sanctum tuum hostes nostri conculcaverunt sanctificationem tuam
   <font size="2">
    19
   </font>
   facti sumus quasi in principio cum non dominareris nostri neque invocaretur nomen tuum super nos
  </p>
  <p>
   <a name="64">
   </a>
   [64]
   <font size="2">
    1
   </font>
   utinam disrumperes caelos et descenderes a facie tua montes defluerent
   <font size="2">
    2
   </font>
   sicut exustio ignis tabescerent aquae arderent igni ut notum fieret nomen tuum inimicis tuis a facie tua gentes turbarentur
   <font size="2">
    3
   </font>
   cum feceris mirabilia non sustinebimus descendisti et a facie tua montes defluxerunt
   <font size="2">
    4
   </font>
   a saeculo non audierunt neque auribus perceperunt oculus non vidit Deus absque te quae praeparasti expectantibus te
   <font size="2">
    5
   </font>
   occurristi laetanti et facienti iustitiam in viis tuis recordabuntur tui ecce tu iratus es et peccavimus in ipsis fuimus semper et salvabimur
   <font size="2">
    6
   </font>
   et facti sumus ut inmundus omnes nos quasi pannus menstruatae universae iustitiae nostrae et cecidimus quasi folium universi et iniquitates nostrae quasi ventus abstulerunt nos
   <font size="2">
    7
   </font>
   non est qui invocet nomen tuum qui consurgat et teneat te abscondisti faciem tuam a nobis et adlisisti nos in manu iniquitatis nostrae
   <font size="2">
    8
   </font>
   et nunc Domine pater noster es tu nos vero lutum et fictor noster et opera manuum tuarum omnes nos
   <font size="2">
    9
   </font>
   ne irascaris Domine satis et ne ultra memineris iniquitatis ecce respice populus tuus omnes nos
   <font size="2">
    10
   </font>
   civitas sancti tui facta est deserta Sion deserta facta est Hierusalem desolata
   <font size="2">
    11
   </font>
   domus sanctificationis nostrae et gloriae nostrae ubi laudaverunt te patres nostri facta est in exustionem ignis et omnia desiderabilia nostra versa sunt in ruinas
   <font size="2">
    12
   </font>
   numquid super his continebis te Domine tacebis et adfliges nos vehementer
  </p>
  <p>
   <a name="65">
   </a>
   [65]
   <font size="2">
    1
   </font>
   quaesierunt me qui ante non interrogabant invenerunt qui non quaesierunt me dixi ecce ego ecce ego ad gentem quae non vocabat nomen meum
   <font size="2">
    2
   </font>
   expandi manus meas tota die ad populum incredulum qui graditur in via non bona post cogitationes suas
   <font size="2">
    3
   </font>
   populus qui ad iracundiam provocat me ante faciem meam semper qui immolant in hortis et sacrificant super lateres
   <font size="2">
    4
   </font>
   qui habitant in sepulchris et in delubris idolorum dormiunt qui comedunt carnem suillam et ius profanum in vasis eorum
   <font size="2">
    5
   </font>
   qui dicunt recede a me non adpropinques mihi quia inmundus es isti fumus erunt in furore meo ignis ardens tota die
   <font size="2">
    6
   </font>
   ecce scriptum est coram me non tacebo sed reddam et retribuam in sinu eorum
   <font size="2">
    7
   </font>
   iniquitates vestras et iniquitates patrum vestrorum simul dicit Dominus qui sacrificaverunt super montes et super colles exprobraverunt mihi et remetiar opus eorum primum in sinu eorum
   <font size="2">
    8
   </font>
   haec dicit Dominus quomodo si inveniatur granum in botro et dicatur ne dissipes illud quoniam benedictio est sic faciam propter servos meos ut non disperdam totum
   <font size="2">
    9
   </font>
   et educam de Iacob semen et de Iuda possidentem montes meos et hereditabunt eam electi mei et servi mei habitabunt ibi
   <font size="2">
    10
   </font>
   et erunt campestria in caulas gregum et vallis Achor in cubile armentorum populo meo qui requisierunt me
   <font size="2">
    11
   </font>
   et vos qui dereliquistis Dominum qui obliti estis montem sanctum meum qui ponitis Fortunae mensam et libatis super eam
   <font size="2">
    12
   </font>
   numerabo vos in gladio et omnes in caede corruetis pro eo quod vocavi et non respondistis locutus sum et non audistis et faciebatis malum in oculis meis et quae nolui elegistis
   <font size="2">
    13
   </font>
   propter hoc haec dicit Dominus Deus ecce servi mei comedent et vos esurietis ecce servi mei bibent et vos sitietis
   <font size="2">
    14
   </font>
   ecce servi mei laetabuntur et vos confundemini ecce servi mei laudabunt prae exultatione cordis et vos clamabitis prae dolore cordis et prae contritione spiritus ululabitis
   <font size="2">
    15
   </font>
   et dimittetis nomen vestrum in iuramentum electis meis et interficiet te Dominus Deus et servos suos vocabit nomine alio
   <font size="2">
    16
   </font>
   in quo qui benedictus est super terram benedicetur in Deo amen et qui iurat in terra iurabit in Deo amen quia oblivioni traditae sunt angustiae priores et quia absconditae sunt ab oculis nostris
   <font size="2">
    17
   </font>
   ecce enim ego creo caelos novos et terram novam et non erunt in memoria priora et non ascendent super cor
   <font size="2">
    18
   </font>
   sed gaudebitis et exultabitis usque in sempiternum in his quae ego creo quia ecce ego creo Hierusalem exultationem et populum eius gaudium
   <font size="2">
    19
   </font>
   et exultabo in Hierusalem et gaudebo in populo meo et non audietur in eo ultra vox fletus et vox clamoris
   <font size="2">
    20
   </font>
   non erit ibi amplius infans dierum et senex qui non impleat dies suos quoniam puer centum annorum morietur et peccator centum annorum maledictus erit
   <font size="2">
    21
   </font>
   et aedificabunt domos et habitabunt et plantabunt vineas et comedent fructum earum
   <font size="2">
    22
   </font>
   non aedificabunt et alius habitabit non plantabunt et alius comedet secundum dies enim ligni erunt dies populi mei et opera manuum eorum inveterabunt
   <font size="2">
    23
   </font>
   electis meis non laborabunt frustra neque generabunt in conturbatione quia semen benedictorum Domini est et nepotes eorum cum eis
   <font size="2">
    24
   </font>
   eritque antequam clament ego exaudiam adhuc illis loquentibus ego audiam
   <font size="2">
    25
   </font>
   lupus et agnus pascentur simul et leo et bos comedent paleas et serpenti pulvis panis eius non nocebunt neque occident in omni monte sancto meo dicit Dominus
  </p>
  <p>
   <a name="66">
   </a>
   [66]
   <font size="2">
    1
   </font>
   haec dicit Dominus caelum sedis mea et terra scabillum pedum meorum quae ista domus quam aedificabitis mihi et quis iste locus quietis meae
   <font size="2">
    2
   </font>
   omnia haec manus mea fecit et facta sunt universa ista dicit Dominus ad quem autem respiciam nisi ad pauperculum et contritum spiritu et trementem sermones meos
   <font size="2">
    3
   </font>
   qui immolat bovem quasi qui interficiat virum qui mactat pecus quasi qui excerebret canem qui offert oblationem quasi qui sanguinem suillum offerat qui recordatur turis quasi qui benedicat idolo haec omnia elegerunt in viis suis et in abominationibus suis anima eorum delectata est
   <font size="2">
    4
   </font>
   unde et ego eligam inlusiones eorum et quae timebant adducam eis quia vocavi et non erat qui responderet locutus sum et non audierunt feceruntque malum in oculis meis et quae nolui elegerunt
   <font size="2">
    5
   </font>
   audite verbum Domini qui tremetis ad verbum eius dixerunt fratres vestri odientes vos et abicientes propter nomen meum glorificetur Dominus et videbimus in laetitia vestra ipsi autem confundentur
   <font size="2">
    6
   </font>
   vox populi de civitate vox de templo vox Domini reddentis retributionem inimicis suis
   <font size="2">
    7
   </font>
   antequam parturiret peperit antequam veniret partus eius peperit masculum
   <font size="2">
    8
   </font>
   quis audivit umquam tale et quis vidit huic simile numquid parturiet terra in die una aut parietur gens simul quia parturivit et peperit Sion filios suos
   <font size="2">
    9
   </font>
   numquid ego qui alios parere facio ipse non pariam dicit Dominus si ego qui generationem ceteris tribuo sterilis ero ait Dominus Deus tuus
   <font size="2">
    10
   </font>
   laetamini cum Hierusalem et exultate in ea omnes qui diligitis eam gaudete cum ea gaudio universi qui lugetis super eam
   <font size="2">
    11
   </font>
   ut sugatis et repleamini ab ubere consolationis eius ut mulgeatis et deliciis affluatis ab omnimoda gloria eius
   <font size="2">
    12
   </font>
   quia haec dicit Dominus ecce ego declinabo super eam quasi fluvium pacis et quasi torrentem inundantem gloriam gentium quam sugetis ad ubera portabimini et super genua blandientur vobis
   <font size="2">
    13
   </font>
   quomodo si cui mater blandiatur ita ego consolabor vos et in Hierusalem consolabimini
   <font size="2">
    14
   </font>
   videbitis et gaudebit cor vestrum et ossa vestra quasi herba germinabunt et cognoscetur manus Domini servis eius et indignabitur inimicis suis
   <font size="2">
    15
   </font>
   quia ecce Dominus in igne veniet et quasi turbo quadrigae eius reddere in indignatione furorem suum et increpationem suam in flamma ignis
   <font size="2">
    16
   </font>
   quia in igne Dominus diiudicatur et in gladio suo ad omnem carnem et multiplicabuntur interfecti a Domino
   <font size="2">
    17
   </font>
   qui sanctificabantur et mundos se putabant in hortis post unam intrinsecus qui comedebant carnem suillam et abominationem et murem simul consumentur dicit Dominus
   <font size="2">
    18
   </font>
   ego autem opera eorum et cogitationes eorum venio ut congregem cum omnibus gentibus et linguis et venient et videbunt gloriam meam
   <font size="2">
    19
   </font>
   et ponam in eis signum et mittam ex eis qui salvati fuerint ad gentes in mari in Africa in Lydia tenentes sagittam in Italiam et Graeciam ad insulas longe ad eos qui non audierunt de me et non viderunt gloriam meam et adnuntiabunt gloriam meam gentibus
   <font size="2">
    20
   </font>
   et adducent omnes fratres vestros de cunctis gentibus donum Domino in equis et in quadrigis et in lecticis et in mulis et in carrucis ad montem sanctum meum Hierusalem dicit Dominus quomodo si inferant filii Israhel munus in vase mundo in domum Domini
   <font size="2">
    21
   </font>
   et adsumam ex eis in sacerdotes et in Levitas dicit Dominus
   <font size="2">
    22
   </font>
   quia sicut caeli novi et terra nova quae ego facio stare coram me dicit Dominus sic stabit semen vestrum et nomen vestrum
   <font size="2">
    23
   </font>
   et erit mensis ex mense et sabbatum ex sabbato veniet omnis caro ut adoret coram facie mea dicit Dominus
   <font size="2">
    24
   </font>
   et egredientur et videbunt cadavera virorum qui praevaricati sunt in me vermis eorum non morietur et ignis eorum non extinguetur et erunt usque ad satietatem visionis omni carni
  </p>
  <p class="border">
  </p>
 </body>
</div>