<div>
 Job
 <body>
  <p class="pagehead">
   LIBER IOBI
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   vir erat in terra Hus nomine Iob et erat vir ille simplex et rectus ac timens Deum et recedens a malo
   <font size="2">
    2
   </font>
   natique sunt ei septem filii et tres filiae
   <font size="2">
    3
   </font>
   et fuit possessio eius septem milia ovium et tria milia camelorum quingenta quoque iuga boum et quingentae asinae ac familia multa nimis eratque vir ille magnus inter omnes Orientales
   <font size="2">
    4
   </font>
   et ibant filii eius et faciebant convivium per domos unusquisque in die suo et mittentes vocabant tres sorores suas ut comederent et biberent cum eis
   <font size="2">
    5
   </font>
   cumque in orbem transissent dies convivii mittebat ad eos Iob et sanctificabat illos consurgensque diluculo offerebat holocausta per singulos dicebat enim ne forte peccaverint filii mei et benedixerint Deo in cordibus suis sic faciebat Iob cunctis diebus
   <font size="2">
    6
   </font>
   quadam autem die cum venissent filii Dei ut adsisterent coram Domino adfuit inter eos etiam Satan
   <font size="2">
    7
   </font>
   cui dixit Dominus unde venis qui respondens ait circuivi terram et perambulavi eam
   <font size="2">
    8
   </font>
   dixitque Dominus ad eum numquid considerasti servum meum Iob quod non sit ei similis in terra homo simplex et rectus et timens Deum ac recedens a malo
   <font size="2">
    9
   </font>
   cui respondens Satan ait numquid frustra timet Iob Deum
   <font size="2">
    10
   </font>
   nonne tu vallasti eum ac domum eius universamque substantiam per circuitum operibus manuum eius benedixisti et possessio illius crevit in terra
   <font size="2">
    11
   </font>
   sed extende paululum manum tuam et tange cuncta quae possidet nisi in facie tua benedixerit tibi
   <font size="2">
    12
   </font>
   dixit ergo Dominus ad Satan ecce universa quae habet in manu tua sunt tantum in eum ne extendas manum tuam egressusque est Satan a facie Domini
   <font size="2">
    13
   </font>
   cum autem quadam die filii et filiae eius comederent et biberent vinum in domo fratris sui primogeniti
   <font size="2">
    14
   </font>
   nuntius venit ad Iob qui diceret boves arabant et asinae pascebantur iuxta eos
   <font size="2">
    15
   </font>
   et inruerunt Sabei tuleruntque omnia et pueros percusserunt gladio et evasi ego solus ut nuntiarem tibi
   <font size="2">
    16
   </font>
   cumque adhuc ille loqueretur venit alter et dixit ignis Dei cecidit e caelo et tactas oves puerosque consumpsit et effugi ego solus ut nuntiarem tibi
   <font size="2">
    17
   </font>
   sed et illo adhuc loquente venit alius et dixit Chaldei fecerunt tres turmas et invaserunt camelos et tulerunt eos necnon et pueros percusserunt gladio et ego fugi solus ut nuntiarem tibi
   <font size="2">
    18
   </font>
   loquebatur ille et ecce alius intravit et dixit filiis tuis et filiabus vescentibus et bibentibus vinum in domo fratris sui primogeniti
   <font size="2">
    19
   </font>
   repente ventus vehemens inruit a regione deserti et concussit quattuor angulos domus quae corruens oppressit liberos tuos et mortui sunt et effugi ego solus ut nuntiarem tibi
   <font size="2">
    20
   </font>
   tunc surrexit Iob et scidit tunicam suam et tonso capite corruens in terram adoravit
   <font size="2">
    21
   </font>
   et dixit nudus egressus sum de utero matris meae et nudus revertar illuc Dominus dedit Dominus abstulit sit nomen Domini benedictum
   <font size="2">
    22
   </font>
   in omnibus his non peccavit Iob neque stultum quid contra Deum locutus est
  </p>
  <p>
   <a name="2">
   </a>
   [2]
   <font size="2">
    1
   </font>
   factum est autem cum quadam die venissent filii Dei et starent coram Domino venisset quoque Satan inter eos et staret in conspectu eius
   <font size="2">
    2
   </font>
   ut diceret Dominus ad Satan unde venis qui respondens ait circuivi terram et perambulavi eam
   <font size="2">
    3
   </font>
   et dixit Dominus ad Satan numquid considerasti servum meum Iob quod non sit ei similis in terra vir simplex et rectus timens Deum ac recedens a malo et adhuc retinens innocentiam tu autem commovisti me adversus eum ut adfligerem illum frustra
   <font size="2">
    4
   </font>
   cui respondens Satan ait pellem pro pelle et cuncta quae habet homo dabit pro anima sua
   <font size="2">
    5
   </font>
   alioquin mitte manum tuam et tange os eius et carnem et tunc videbis quod in facie benedicat tibi
   <font size="2">
    6
   </font>
   dixit ergo Dominus ad Satan ecce in manu tua est verumtamen animam illius serva
   <font size="2">
    7
   </font>
   egressus igitur Satan a facie Domini percussit Iob ulcere pessimo a planta pedis usque ad verticem eius
   <font size="2">
    8
   </font>
   qui testa saniem deradebat sedens in sterquilinio
   <font size="2">
    9
   </font>
   dixit autem illi uxor sua adhuc tu permanes in simplicitate tua benedic Deo et morere
   <font size="2">
    10
   </font>
   qui ait ad illam quasi una de stultis locuta es si bona suscepimus de manu Domini quare mala non suscipiamus in omnibus his non peccavit Iob labiis suis
   <font size="2">
    11
   </font>
   igitur audientes tres amici Iob omne malum quod accidisset ei venerunt singuli de loco suo Eliphaz Themanites et Baldad Suites et Sophar Naamathites condixerant enim ut pariter venientes visitarent eum et consolarentur
   <font size="2">
    12
   </font>
   cumque levassent procul oculos suos non cognoverunt eum et exclamantes ploraverunt scissisque vestibus sparserunt pulverem super caput suum in caelum
   <font size="2">
    13
   </font>
   et sederunt cum eo in terram septem diebus et septem noctibus et nemo loquebatur ei verbum videbant enim dolorem esse vehementem
  </p>
  <p>
   <a name="3">
   </a>
   [3]
   <font size="2">
    1
   </font>
   post haec aperuit Iob os suum et maledixit diei suo
   <font size="2">
    2
   </font>
   et locutus est
   <font size="2">
    3
   </font>
   pereat dies in qua natus sum et nox in qua dictum est conceptus est homo
   <font size="2">
    4
   </font>
   dies ille vertatur in tenebras non requirat eum Deus desuper et non inlustret lumine
   <font size="2">
    5
   </font>
   obscurent eum tenebrae et umbra mortis occupet eum caligo et involvatur amaritudine
   <font size="2">
    6
   </font>
   noctem illam tenebrosus turbo possideat non conputetur in diebus anni nec numeretur in mensibus
   <font size="2">
    7
   </font>
   sit nox illa solitaria nec laude digna
   <font size="2">
    8
   </font>
   maledicant ei qui maledicunt diei qui parati sunt suscitare Leviathan
   <font size="2">
    9
   </font>
   obtenebrentur stellae caligine eius expectet lucem et non videat nec ortum surgentis aurorae
   <font size="2">
    10
   </font>
   quia non conclusit ostia ventris qui portavit me nec abstulit mala ab oculis meis
   <font size="2">
    11
   </font>
   quare non in vulva mortuus sum egressus ex utero non statim perii
   <font size="2">
    12
   </font>
   quare exceptus genibus cur lactatus uberibus
   <font size="2">
    13
   </font>
   nunc enim dormiens silerem et somno meo requiescerem
   <font size="2">
    14
   </font>
   cum regibus et consulibus terrae qui aedificant sibi solitudines
   <font size="2">
    15
   </font>
   aut cum principibus qui possident aurum et replent domos suas argento
   <font size="2">
    16
   </font>
   aut sicut abortivum absconditum non subsisterem vel qui concepti non viderunt lucem
   <font size="2">
    17
   </font>
   ibi impii cessaverunt a tumultu et ibi requieverunt fessi robore
   <font size="2">
    18
   </font>
   et quondam vincti pariter sine molestia non audierunt vocem exactoris
   <font size="2">
    19
   </font>
   parvus et magnus ibi sunt et servus liber a domino suo
   <font size="2">
    20
   </font>
   quare data est misero lux et vita his qui in amaritudine animae sunt
   <font size="2">
    21
   </font>
   qui expectant mortem et non venit quasi effodientes thesaurum
   <font size="2">
    22
   </font>
   gaudentque vehementer cum invenerint sepulchrum
   <font size="2">
    23
   </font>
   viro cuius abscondita est via et circumdedit eum Deus tenebris
   <font size="2">
    24
   </font>
   antequam comedam suspiro et quasi inundantes aquae sic rugitus meus
   <font size="2">
    25
   </font>
   quia timor quem timebam evenit mihi et quod verebar accidit
   <font size="2">
    26
   </font>
   nonne dissimulavi nonne silui nonne quievi et venit super me indignatio
  </p>
  <p>
   <a name="4">
   </a>
   [4]
   <font size="2">
    1
   </font>
   respondens autem Eliphaz Themanites dixit
   <font size="2">
    2
   </font>
   si coeperimus loqui tibi forsitan moleste accipias sed conceptum sermonem tenere quis possit
   <font size="2">
    3
   </font>
   ecce docuisti multos et manus lassas roborasti
   <font size="2">
    4
   </font>
   vacillantes confirmaverunt sermones tui et genua trementia confortasti
   <font size="2">
    5
   </font>
   nunc autem venit super te plaga et defecisti tetigit te et conturbatus es
   <font size="2">
    6
   </font>
   timor tuus fortitudo tua patientia tua et perfectio viarum tuarum
   <font size="2">
    7
   </font>
   recordare obsecro te quis umquam innocens perierit aut quando recti deleti sint
   <font size="2">
    8
   </font>
   quin potius vidi eos qui operantur iniquitatem et seminant dolores et metunt eos
   <font size="2">
    9
   </font>
   flante Deo perisse et spiritu irae eius esse consumptos
   <font size="2">
    10
   </font>
   rugitus leonis et vox leaenae et dentes catulorum leonum contriti sunt
   <font size="2">
    11
   </font>
   tigris periit eo quod non haberet praedam et catuli leonis dissipati sunt
   <font size="2">
    12
   </font>
   porro ad me dictum est verbum absconditum et quasi furtive suscepit auris mea venas susurri eius
   <font size="2">
    13
   </font>
   in horrore visionis nocturnae quando solet sopor occupare homines
   <font size="2">
    14
   </font>
   pavor tenuit me et tremor et omnia ossa mea perterrita sunt
   <font size="2">
    15
   </font>
   et cum spiritus me praesente transiret inhorruerunt pili carnis meae
   <font size="2">
    16
   </font>
   stetit quidam cuius non agnoscebam vultum imago coram oculis meis et vocem quasi aurae lenis audivi
   <font size="2">
    17
   </font>
   numquid homo Dei conparatione iustificabitur aut factore suo purior erit vir
   <font size="2">
    18
   </font>
   ecce qui serviunt ei non sunt stabiles et in angelis suis repperit pravitatem
   <font size="2">
    19
   </font>
   quanto magis hii qui habitant domos luteas qui terrenum habent fundamentum consumentur velut a tinea
   <font size="2">
    20
   </font>
   de mane usque ad vesperum succidentur et quia nullus intellegit in aeternum peribunt
   <font size="2">
    21
   </font>
   qui autem reliqui fuerint auferentur ex eis morientur et non in sapientia
  </p>
  <p>
   <a name="5">
   </a>
   [5]
   <font size="2">
    1
   </font>
   voca ergo si est qui tibi respondeat et ad aliquem sanctorum convertere
   <font size="2">
    2
   </font>
   vere stultum interficit iracundia et parvulum occidit invidia
   <font size="2">
    3
   </font>
   ego vidi stultum firma radice et maledixi pulchritudini eius statim
   <font size="2">
    4
   </font>
   longe fient filii eius a salute et conterentur in porta et non erit qui eruat
   <font size="2">
    5
   </font>
   cuius messem famelicus comedet et ipsum rapiet armatus et ebibent sitientes divitias eius
   <font size="2">
    6
   </font>
   nihil in terra sine causa fit et de humo non orietur dolor
   <font size="2">
    7
   </font>
   homo ad laborem nascitur et avis ad volatum
   <font size="2">
    8
   </font>
   quam ob rem ego deprecabor Dominum et ad Deum ponam eloquium meum
   <font size="2">
    9
   </font>
   qui facit magna et inscrutabilia et mirabilia absque numero
   <font size="2">
    10
   </font>
   qui dat pluviam super faciem terrae et inrigat aquis universa
   <font size="2">
    11
   </font>
   qui ponit humiles in sublimi et maerentes erigit sospitate
   <font size="2">
    12
   </font>
   qui dissipat cogitationes malignorum ne possint implere manus eorum quod coeperant
   <font size="2">
    13
   </font>
   qui adprehendit sapientes in astutia eorum et consilium pravorum dissipat
   <font size="2">
    14
   </font>
   per diem incurrent tenebras et quasi in nocte sic palpabunt in meridie
   <font size="2">
    15
   </font>
   porro salvum faciet a gladio oris eorum et de manu violenti pauperem
   <font size="2">
    16
   </font>
   et erit egeno spes iniquitas autem contrahet os suum
   <font size="2">
    17
   </font>
   beatus homo qui corripitur a Domino increpationem ergo Domini ne reprobes
   <font size="2">
    18
   </font>
   quia ipse vulnerat et medetur percutit et manus eius sanabunt
   <font size="2">
    19
   </font>
   in sex tribulationibus liberabit te et in septima non tanget te malum
   <font size="2">
    20
   </font>
   in fame eruet te de morte et in bello de manu gladii
   <font size="2">
    21
   </font>
   a flagello linguae absconderis et non timebis calamitatem cum venerit
   <font size="2">
    22
   </font>
   in vastitate et fame ridebis et bestiam terrae non formidabis
   <font size="2">
    23
   </font>
   sed cum lapidibus regionum pactum tuum et bestiae terrae pacificae erunt tibi
   <font size="2">
    24
   </font>
   et scies quod pacem habeat tabernaculum tuum et visitans speciem tuam non peccabis
   <font size="2">
    25
   </font>
   scies quoque quoniam multiplex erit semen tuum et progenies tua quasi herba terrae
   <font size="2">
    26
   </font>
   ingredieris in abundantia sepulchrum sicut infertur acervus in tempore suo
   <font size="2">
    27
   </font>
   ecce hoc ut investigavimus ita est quod auditum mente pertracta
  </p>
  <p>
   <a name="6">
   </a>
   [6]
   <font size="2">
    1
   </font>
   respondens autem Iob dixit
   <font size="2">
    2
   </font>
   utinam adpenderentur peccata mea quibus iram merui et calamitas quam patior in statera
   <font size="2">
    3
   </font>
   quasi harena maris haec gravior appareret unde et verba mea dolore sunt plena
   <font size="2">
    4
   </font>
   quia sagittae Domini in me sunt quarum indignatio ebibit spiritum meum et terrores Domini militant contra me
   <font size="2">
    5
   </font>
   numquid rugiet onager cum habuerit herbam aut mugiet bos cum ante praesepe plenum steterit
   <font size="2">
    6
   </font>
   aut poterit comedi insulsum quod non est sale conditum aut potest aliquis gustare quod gustatum adfert mortem
   <font size="2">
    7
   </font>
   quae prius tangere nolebat anima mea nunc prae angustia cibi mei sunt
   <font size="2">
    8
   </font>
   quis det ut veniat petitio mea et quod expecto tribuat mihi Deus
   <font size="2">
    9
   </font>
   et qui coepit ipse me conterat solvat manum suam et succidat me
   <font size="2">
    10
   </font>
   et haec mihi sit consolatio ut adfligens me dolore non parcat nec contradicam sermonibus Sancti
   <font size="2">
    11
   </font>
   quae est enim fortitudo mea ut sustineam aut quis finis meus ut patienter agam
   <font size="2">
    12
   </font>
   nec fortitudo lapidum fortitudo mea nec caro mea aerea est
   <font size="2">
    13
   </font>
   ecce non est auxilium mihi in me et necessarii quoque mei recesserunt a me
   <font size="2">
    14
   </font>
   qui tollit ab amico suo misericordiam timorem Domini derelinquit
   <font size="2">
    15
   </font>
   fratres mei praeterierunt me sicut torrens qui raptim transit in convallibus
   <font size="2">
    16
   </font>
   qui timent pruinam inruet super eos nix
   <font size="2">
    17
   </font>
   tempore quo fuerint dissipati peribunt et ut incaluerit solventur de loco suo
   <font size="2">
    18
   </font>
   involutae sunt semitae gressuum eorum ambulabunt in vacuum et peribunt
   <font size="2">
    19
   </font>
   considerate semitas Theman itinera Saba et expectate paulisper
   <font size="2">
    20
   </font>
   confusi sunt quia speravi venerunt quoque usque ad me et pudore cooperti sunt
   <font size="2">
    21
   </font>
   nunc venistis et modo videntes plagam meam timetis
   <font size="2">
    22
   </font>
   numquid dixi adferte mihi et de substantia vestra donate mihi
   <font size="2">
    23
   </font>
   vel liberate me de manu hostis et de manu robustorum eruite me
   <font size="2">
    24
   </font>
   docete me et ego tacebo et si quid forte ignoravi instruite me
   <font size="2">
    25
   </font>
   quare detraxistis sermonibus veritatis cum e vobis nullus sit qui possit arguere
   <font size="2">
    26
   </font>
   ad increpandum tantum eloquia concinnatis et in ventum verba profertis
   <font size="2">
    27
   </font>
   super pupillum inruitis et subvertere nitimini amicum vestrum
   <font size="2">
    28
   </font>
   verumtamen quod coepistis explete praebete aurem et videte an mentiar
   <font size="2">
    29
   </font>
   respondete obsecro absque contentione et loquentes id quod iustum est iudicate
   <font size="2">
    30
   </font>
   et non invenietis in lingua mea iniquitatem nec in faucibus meis stultitia personabit
  </p>
  <p>
   <a name="7">
   </a>
   [7]
   <font size="2">
    1
   </font>
   militia est vita hominis super terram et sicut dies mercennarii dies eius
   <font size="2">
    2
   </font>
   sicut servus desiderat umbram et sicut mercennarius praestolatur finem operis sui
   <font size="2">
    3
   </font>
   sic et ego habui menses vacuos et noctes laboriosas enumeravi mihi
   <font size="2">
    4
   </font>
   si dormiero dico quando consurgam et rursum expectabo vesperam et replebor doloribus usque ad tenebras
   <font size="2">
    5
   </font>
   induta est caro mea putredine et sordibus pulveris cutis mea aruit et contracta est
   <font size="2">
    6
   </font>
   dies mei velocius transierunt quam a texente tela succiditur et consumpti sunt absque ulla spe
   <font size="2">
    7
   </font>
   memento quia ventus est vita mea et non revertetur oculus meus ut videat bona
   <font size="2">
    8
   </font>
   nec aspiciet me visus hominis oculi tui in me et non subsistam
   <font size="2">
    9
   </font>
   sicut consumitur nubes et pertransit sic qui descenderit ad inferos non ascendet
   <font size="2">
    10
   </font>
   nec revertetur ultra in domum suam neque cognoscet eum amplius locus eius
   <font size="2">
    11
   </font>
   quapropter et ego non parcam ori meo loquar in tribulatione spiritus mei confabulabor cum amaritudine animae meae
   <font size="2">
    12
   </font>
   numquid mare sum ego aut cetus quia circumdedisti me carcere
   <font size="2">
    13
   </font>
   si dixero consolabitur me lectulus meus et relevabor loquens mecum in strato meo
   <font size="2">
    14
   </font>
   terrebis me per somnia et per visiones horrore concuties
   <font size="2">
    15
   </font>
   quam ob rem elegit suspendium anima mea et mortem ossa mea
   <font size="2">
    16
   </font>
   desperavi nequaquam ultra iam vivam parce mihi nihil enim sunt dies mei
   <font size="2">
    17
   </font>
   quid est homo quia magnificas eum aut quia ponis erga eum cor tuum
   <font size="2">
    18
   </font>
   visitas eum diluculo et subito probas illum
   <font size="2">
    19
   </font>
   usquequo non parces mihi nec dimittis me ut gluttiam salivam meam
   <font size="2">
    20
   </font>
   peccavi quid faciam tibi o custos hominum quare posuisti me contrarium tibi et factus sum mihimet ipsi gravis
   <font size="2">
    21
   </font>
   cur non tolles peccatum meum et quare non auferes iniquitatem meam ecce nunc in pulvere dormiam et si mane me quaesieris non subsistam
  </p>
  <p>
   <a name="8">
   </a>
   [8]
   <font size="2">
    1
   </font>
   respondens autem Baldad Suites dixit
   <font size="2">
    2
   </font>
   usquequo loqueris talia et spiritus multiplex sermones oris tui
   <font size="2">
    3
   </font>
   numquid Deus subplantat iudicium et Omnipotens subvertit quod iustum est
   <font size="2">
    4
   </font>
   etiam si filii tui peccaverunt ei et dimisit eos in manu iniquitatis suae
   <font size="2">
    5
   </font>
   tu tamen si diluculo consurrexeris ad Deum et Omnipotentem fueris deprecatus
   <font size="2">
    6
   </font>
   si mundus et rectus incesseris statim evigilabit ad te et pacatum reddet habitaculum iustitiae tuae
   <font size="2">
    7
   </font>
   in tantum ut priora tua fuerint parva et novissima tua multiplicentur nimis
   <font size="2">
    8
   </font>
   interroga enim generationem pristinam et diligenter investiga patrum memoriam
   <font size="2">
    9
   </font>
   hesterni quippe sumus et ignoramus quoniam sicut umbra dies nostri sunt super terram
   <font size="2">
    10
   </font>
   et ipsi docebunt te loquentur tibi et de corde suo proferent eloquia
   <font size="2">
    11
   </font>
   numquid vivere potest scirpus absque humore aut crescet carectum sine aqua
   <font size="2">
    12
   </font>
   cum adhuc sit in flore nec carpatur manu ante omnes herbas arescit
   <font size="2">
    13
   </font>
   sic viae omnium qui obliviscuntur Deum et spes hypocritae peribit
   <font size="2">
    14
   </font>
   non ei placebit vecordia sua et sicut tela aranearum fiducia eius
   <font size="2">
    15
   </font>
   innitetur super domum suam et non stabit fulciet eam et non consurget
   <font size="2">
    16
   </font>
   humectus videtur antequam veniat sol et in horto suo germen eius egreditur
   <font size="2">
    17
   </font>
   super acervum petrarum radices eius densabuntur et inter lapides commorabitur
   <font size="2">
    18
   </font>
   si absorbuerit eum de loco suo negabit eum et dicet non novi te
   <font size="2">
    19
   </font>
   haec est enim laetitia viae eius ut rursum de terra alii germinentur
   <font size="2">
    20
   </font>
   Deus non proiciet simplicem nec porriget manum malignis
   <font size="2">
    21
   </font>
   donec impleatur risu os tuum et labia tua iubilo
   <font size="2">
    22
   </font>
   qui oderunt te induentur confusione et tabernaculum impiorum non subsistet
  </p>
  <p>
   <a name="9">
   </a>
   [9]
   <font size="2">
    1
   </font>
   et respondens Iob ait
   <font size="2">
    2
   </font>
   vere scio quod ita sit et quod non iustificetur homo conpositus Deo
   <font size="2">
    3
   </font>
   si voluerit contendere cum eo non poterit ei respondere unum pro mille
   <font size="2">
    4
   </font>
   sapiens corde est et fortis robore quis restitit ei et pacem habuit
   <font size="2">
    5
   </font>
   qui transtulit montes et nescierunt hii quos subvertit in furore suo
   <font size="2">
    6
   </font>
   qui commovet terram de loco suo et columnae eius concutiuntur
   <font size="2">
    7
   </font>
   qui praecipit soli et non oritur et stellas claudit quasi sub signaculo
   <font size="2">
    8
   </font>
   qui extendit caelos solus et graditur super fluctus maris
   <font size="2">
    9
   </font>
   qui facit Arcturum et Oriona et Hyadas et interiora austri
   <font size="2">
    10
   </font>
   qui facit magna et inconprehensibilia et mirabilia quorum non est numerus
   <font size="2">
    11
   </font>
   si venerit ad me non videbo si abierit non intellegam eum
   <font size="2">
    12
   </font>
   si repente interroget quis respondebit ei vel quis dicere potest cur facis
   <font size="2">
    13
   </font>
   Deus cuius resistere irae nemo potest et sub quo curvantur qui portant orbem
   <font size="2">
    14
   </font>
   quantus ergo sum ego qui respondeam ei et loquar verbis meis cum eo
   <font size="2">
    15
   </font>
   qui etiam si habuero quippiam iustum non respondebo sed meum iudicem deprecabor
   <font size="2">
    16
   </font>
   et cum invocantem exaudierit me non credo quod audierit vocem meam
   <font size="2">
    17
   </font>
   in turbine enim conteret me et multiplicabit vulnera mea etiam sine causa
   <font size="2">
    18
   </font>
   non concedit requiescere spiritum meum et implet me amaritudinibus
   <font size="2">
    19
   </font>
   si fortitudo quaeritur robustissimus est si aequitas iudicii nemo pro me audet testimonium dicere
   <font size="2">
    20
   </font>
   si iustificare me voluero os meum condemnabit me si innocentem ostendere pravum me conprobabit
   <font size="2">
    21
   </font>
   etiam si simplex fuero hoc ipsum ignorabit anima mea et taedebit me vitae meae
   <font size="2">
    22
   </font>
   unum est quod locutus sum et innocentem et impium ipse consumit
   <font size="2">
    23
   </font>
   si flagellat occidat semel et non de poenis innocentum rideat
   <font size="2">
    24
   </font>
   terra data est in manu impii vultum iudicum eius operit quod si non ille est quis ergo est
   <font size="2">
    25
   </font>
   dies mei velociores fuerunt cursore fugerunt et non viderunt bonum
   <font size="2">
    26
   </font>
   pertransierunt quasi naves poma portantes sicut aquila volans ad escam
   <font size="2">
    27
   </font>
   cum dixero nequaquam ita loquar commuto faciem meam et dolore torqueor
   <font size="2">
    28
   </font>
   verebar omnia opera mea sciens quod non parceres delinquenti
   <font size="2">
    29
   </font>
   si autem et sic impius sum quare frustra laboravi
   <font size="2">
    30
   </font>
   si lotus fuero quasi aquis nivis et fulserint velut mundissimae manus meae
   <font size="2">
    31
   </font>
   tamen sordibus intingues me et abominabuntur me vestimenta mea
   <font size="2">
    32
   </font>
   neque enim viro qui similis mei est respondebo nec qui mecum in iudicio ex aequo possit audiri
   <font size="2">
    33
   </font>
   non est qui utrumque valeat arguere et ponere manum suam in ambobus
   <font size="2">
    34
   </font>
   auferat a me virgam suam et pavor eius non me terreat
   <font size="2">
    35
   </font>
   loquar et non timebo eum neque enim possum metuens respondere
  </p>
  <p>
   <a name="10">
   </a>
   [10]
   <font size="2">
    1
   </font>
   taedet animam meam vitae meae dimittam adversum me eloquium meum loquar in amaritudine animae meae
   <font size="2">
    2
   </font>
   dicam Deo noli me condemnare indica mihi cur me ita iudices
   <font size="2">
    3
   </font>
   numquid bonum tibi videtur si calumnieris et opprimas me opus manuum tuarum et consilium impiorum adiuves
   <font size="2">
    4
   </font>
   numquid oculi carnei tibi sunt aut sicut videt homo et tu videbis
   <font size="2">
    5
   </font>
   numquid sicut dies hominis dies tui et anni tui sicut humana sunt tempora
   <font size="2">
    6
   </font>
   ut quaeras iniquitatem meam et peccatum meum scruteris
   <font size="2">
    7
   </font>
   et scias quia nihil impium fecerim cum sit nemo qui de manu tua possit eruere
   <font size="2">
    8
   </font>
   manus tuae plasmaverunt me et fecerunt me totum in circuitu et sic repente praecipitas me
   <font size="2">
    9
   </font>
   memento quaeso quod sicut lutum feceris me et in pulverem reduces me
   <font size="2">
    10
   </font>
   nonne sicut lac mulsisti me et sicut caseum me coagulasti
   <font size="2">
    11
   </font>
   pelle et carnibus vestisti me et ossibus et nervis conpegisti me
   <font size="2">
    12
   </font>
   vitam et misericordiam tribuisti mihi et visitatio tua custodivit spiritum meum
   <font size="2">
    13
   </font>
   licet haec celes in corde tuo tamen scio quia universorum memineris
   <font size="2">
    14
   </font>
   si peccavi et ad horam pepercisti mihi cur ab iniquitate mea mundum me esse non pateris
   <font size="2">
    15
   </font>
   et si impius fuero vae mihi est et si iustus non levabo caput saturatus adflictione et miseria
   <font size="2">
    16
   </font>
   et propter superbiam quasi leaenam capies me reversusque mirabiliter me crucias
   <font size="2">
    17
   </font>
   instauras testes tuos contra me et multiplicas iram tuam adversum me et poenae militant in me
   <font size="2">
    18
   </font>
   quare de vulva eduxisti me qui utinam consumptus essem ne oculus me videret
   <font size="2">
    19
   </font>
   fuissem quasi qui non essem de utero translatus ad tumulum
   <font size="2">
    20
   </font>
   numquid non paucitas dierum meorum finietur brevi dimitte ergo me ut plangam paululum dolorem meum
   <font size="2">
    21
   </font>
   antequam vadam et non revertar ad terram tenebrosam et opertam mortis caligine
   <font size="2">
    22
   </font>
   terram miseriae et tenebrarum ubi umbra mortis et nullus ordo et sempiternus horror inhabitans
  </p>
  <p>
   <a name="11">
   </a>
   [11]
   <font size="2">
    1
   </font>
   respondens autem Sophar Naamathites dixit
   <font size="2">
    2
   </font>
   numquid qui multa loquitur non et audiet aut vir verbosus iustificabitur
   <font size="2">
    3
   </font>
   tibi soli tacebunt homines et cum ceteros inriseris a nullo confutaberis
   <font size="2">
    4
   </font>
   dixisti enim purus est sermo meus et mundus sum in conspectu tuo
   <font size="2">
    5
   </font>
   atque utinam Deus loqueretur tecum et aperiret labia sua tibi
   <font size="2">
    6
   </font>
   ut ostenderet tibi secreta sapientiae et quod multiplex esset lex eius et intellegeres quod multo minora exigaris a Deo quam meretur iniquitas tua
   <font size="2">
    7
   </font>
   forsitan vestigia Dei conprehendes et usque ad perfectum Omnipotentem repperies
   <font size="2">
    8
   </font>
   excelsior caelo est et quid facies profundior inferno et unde cognosces
   <font size="2">
    9
   </font>
   longior terrae mensura eius et latior mari
   <font size="2">
    10
   </font>
   si subverterit omnia vel in unum coartaverit quis contradicet ei
   <font size="2">
    11
   </font>
   ipse enim novit hominum vanitatem et videns iniquitatem nonne considerat
   <font size="2">
    12
   </font>
   vir vanus in superbiam erigitur et tamquam pullum onagri se liberum natum putat
   <font size="2">
    13
   </font>
   tu autem firmasti cor tuum et expandisti ad eum manus tuas
   <font size="2">
    14
   </font>
   si iniquitatem quod est in manu tua abstuleris a te et non manserit in tabernaculo tuo iniustitia
   <font size="2">
    15
   </font>
   tum levare poteris faciem tuam absque macula et eris stabilis et non timebis
   <font size="2">
    16
   </font>
   miseriae quoque oblivisceris et quasi aquarum quae praeterierint recordaberis
   <font size="2">
    17
   </font>
   et quasi meridianus fulgor consurget tibi ad vesperam et cum te consumptum putaveris orieris ut lucifer
   <font size="2">
    18
   </font>
   et habebis fiduciam proposita tibi spe et defossus securus dormies
   <font size="2">
    19
   </font>
   requiesces et non erit qui te exterreat et deprecabuntur faciem tuam plurimi
   <font size="2">
    20
   </font>
   oculi autem impiorum deficient et effugium peribit ab eis et spes eorum abominatio animae
  </p>
  <p>
   <a name="12">
   </a>
   [12]
   <font size="2">
    1
   </font>
   respondens autem Iob dixit
   <font size="2">
    2
   </font>
   ergo vos estis soli homines et vobiscum morietur sapientia
   <font size="2">
    3
   </font>
   et mihi est cor sicut et vobis nec inferior vestri sum quis enim haec quae nostis ignorat
   <font size="2">
    4
   </font>
   qui deridetur ab amico suo sicut ego invocabit Deum et exaudiet eum deridetur enim iusti simplicitas
   <font size="2">
    5
   </font>
   lampas contempta apud cogitationes divitum parata ad tempus statutum
   <font size="2">
    6
   </font>
   abundant tabernacula praedonum et audacter provocant Deum cum ipse dederit omnia in manibus eorum
   <font size="2">
    7
   </font>
   nimirum interroga iumenta et docebunt te et volatilia caeli et indicabunt tibi
   <font size="2">
    8
   </font>
   loquere terrae et respondebit tibi et narrabunt pisces maris
   <font size="2">
    9
   </font>
   quis ignorat quod omnia haec manus Domini fecerit
   <font size="2">
    10
   </font>
   in cuius manu anima omnis viventis et spiritus universae carnis hominis
   <font size="2">
    11
   </font>
   nonne auris verba diiudicat et fauces comedentis saporem
   <font size="2">
    12
   </font>
   in antiquis est sapientia et in multo tempore prudentia
   <font size="2">
    13
   </font>
   apud ipsum est sapientia et fortitudo ipse habet consilium et intellegentiam
   <font size="2">
    14
   </font>
   si destruxerit nemo est qui aedificet et si incluserit hominem nullus est qui aperiat
   <font size="2">
    15
   </font>
   si continuerit aquas omnia siccabuntur et si emiserit eas subvertent terram
   <font size="2">
    16
   </font>
   apud ipsum est fortitudo et sapientia ipse novit et decipientem et eum qui decipitur
   <font size="2">
    17
   </font>
   adducit consiliarios in stultum finem et iudices in stuporem
   <font size="2">
    18
   </font>
   balteum regum dissolvit et praecingit fune renes eorum
   <font size="2">
    19
   </font>
   ducit sacerdotes inglorios et optimates subplantat
   <font size="2">
    20
   </font>
   commutans labium veracium et doctrinam senum auferens
   <font size="2">
    21
   </font>
   effundit despectionem super principes et eos qui oppressi fuerant relevans
   <font size="2">
    22
   </font>
   qui revelat profunda de tenebris et producit in lucem umbram mortis
   <font size="2">
    23
   </font>
   qui multiplicat gentes et perdet eas et subversas in integrum restituet
   <font size="2">
    24
   </font>
   qui inmutat cor principum populi terrae et decipit eos ut frustra incedant per invium
   <font size="2">
    25
   </font>
   palpabunt quasi in tenebris et non in luce et errare eos faciet quasi ebrios
  </p>
  <p>
   <a name="13">
   </a>
   [13]
   <font size="2">
    1
   </font>
   ecce omnia et vidit oculus meus et audivit auris mea et intellexi singula
   <font size="2">
    2
   </font>
   secundum scientiam vestram et ego novi nec inferior vestri sum
   <font size="2">
    3
   </font>
   sed tamen ad Omnipotentem loquar et disputare cum Deo cupio
   <font size="2">
    4
   </font>
   prius vos ostendens fabricatores mendacii et cultores perversorum dogmatum
   <font size="2">
    5
   </font>
   atque utinam taceretis ut putaremini esse sapientes
   <font size="2">
    6
   </font>
   audite ergo correptiones meas et iudicium labiorum meorum adtendite
   <font size="2">
    7
   </font>
   numquid Deus indiget vestro mendacio ut pro illo loquamini dolos
   <font size="2">
    8
   </font>
   numquid faciem eius accipitis et pro Deo iudicare nitimini
   <font size="2">
    9
   </font>
   aut placebit ei quem celare nihil potest aut decipietur ut homo vestris fraudulentiis
   <font size="2">
    10
   </font>
   ipse vos arguet quoniam in abscondito faciem eius accipitis
   <font size="2">
    11
   </font>
   statim ut se commoverit turbabit vos et terror eius inruet super vos
   <font size="2">
    12
   </font>
   memoria vestra conparabitur cineri et redigentur in lutum cervices vestrae
   <font size="2">
    13
   </font>
   tacete paulisper ut loquar quodcumque mihi mens suggesserit
   <font size="2">
    14
   </font>
   quare lacero carnes meas dentibus meis et animam meam porto in manibus meis
   <font size="2">
    15
   </font>
   etiam si occiderit me in ipso sperabo verumtamen vias meas in conspectu eius arguam
   <font size="2">
    16
   </font>
   et ipse erit salvator meus non enim veniet in conspectu eius omnis hypocrita
   <font size="2">
    17
   </font>
   audite sermonem meum et enigmata percipite auribus vestris
   <font size="2">
    18
   </font>
   si fuero iudicatus scio quod iustus inveniar
   <font size="2">
    19
   </font>
   quis est qui iudicetur mecum veniat quare tacens consumor
   <font size="2">
    20
   </font>
   duo tantum ne facias mihi et tunc a facie tua non abscondar
   <font size="2">
    21
   </font>
   manum tuam longe fac a me et formido tua non me terreat
   <font size="2">
    22
   </font>
   et voca me et respondebo tibi aut certe loquar et tu responde mihi
   <font size="2">
    23
   </font>
   quantas habeo iniquitates et peccata scelera mea et delicta ostende mihi
   <font size="2">
    24
   </font>
   cur faciem tuam abscondis et arbitraris me inimicum tuum
   <font size="2">
    25
   </font>
   contra folium quod vento rapitur ostendis potentiam tuam et stipulam siccam persequeris
   <font size="2">
    26
   </font>
   scribis enim contra me amaritudines et consumere me vis peccatis adulescentiae meae
   <font size="2">
    27
   </font>
   posuisti in nervo pedem meum et observasti omnes semitas meas et vestigia pedum meorum considerasti
   <font size="2">
    28
   </font>
   qui quasi putredo consumendus sum et quasi vestimentum quod comeditur a tinea
  </p>
  <p>
   <a name="14">
   </a>
   [14]
   <font size="2">
    1
   </font>
   homo natus de muliere brevi vivens tempore repletus multis miseriis
   <font size="2">
    2
   </font>
   quasi flos egreditur et conteritur et fugit velut umbra et numquam in eodem statu permanet
   <font size="2">
    3
   </font>
   et dignum ducis super huiuscemodi aperire oculos tuos et adducere eum tecum in iudicium
   <font size="2">
    4
   </font>
   quis potest facere mundum de inmundo conceptum semine nonne tu qui solus es
   <font size="2">
    5
   </font>
   breves dies hominis sunt numerus mensuum eius apud te est constituisti terminos eius qui praeterire non poterunt
   <font size="2">
    6
   </font>
   recede paululum ab eo ut quiescat donec optata veniat sicut mercennarii dies eius
   <font size="2">
    7
   </font>
   lignum habet spem si praecisum fuerit rursum virescit et rami eius pullulant
   <font size="2">
    8
   </font>
   si senuerit in terra radix eius et in pulvere emortuus fuerit truncus illius
   <font size="2">
    9
   </font>
   ad odorem aquae germinabit et faciet comam quasi cum primum plantatum est
   <font size="2">
    10
   </font>
   homo vero cum mortuus fuerit et nudatus atque consumptus ubi quaeso est
   <font size="2">
    11
   </font>
   quomodo si recedant aquae de mari et fluvius vacuefactus arescat
   <font size="2">
    12
   </font>
   sic homo cum dormierit non resurget donec adteratur caelum non evigilabit nec consurget de somno suo
   <font size="2">
    13
   </font>
   quis mihi hoc tribuat ut in inferno protegas me ut abscondas me donec pertranseat furor tuus et constituas mihi tempus in quo recorderis mei
   <font size="2">
    14
   </font>
   putasne mortuus homo rursum vivet cunctis diebus quibus nunc milito expecto donec veniat inmutatio mea
   <font size="2">
    15
   </font>
   vocabis et ego respondebo tibi operi manuum tuarum porriges dexteram
   <font size="2">
    16
   </font>
   tu quidem gressus meos dinumerasti sed parces peccatis meis
   <font size="2">
    17
   </font>
   signasti quasi in sacculo delicta mea sed curasti iniquitatem meam
   <font size="2">
    18
   </font>
   mons cadens defluet et saxum transfertur de loco suo
   <font size="2">
    19
   </font>
   lapides excavant aquae et adluvione paulatim terra consumitur et homines ergo similiter perdes
   <font size="2">
    20
   </font>
   roborasti eum paululum ut in perpetuum pertransiret inmutabis faciem eius et emittes eum
   <font size="2">
    21
   </font>
   sive nobiles fuerint filii eius sive ignobiles non intelleget
   <font size="2">
    22
   </font>
   attamen caro eius dum vivet dolebit et anima illius super semet ipso lugebit
  </p>
  <p>
   <a name="15">
   </a>
   [15]
   <font size="2">
    1
   </font>
   respondens autem Eliphaz Themanites dixit
   <font size="2">
    2
   </font>
   numquid sapiens respondebit quasi in ventum loquens et implebit ardore stomachum suum
   <font size="2">
    3
   </font>
   arguis verbis eum qui non est aequalis tui et loqueris quod tibi non expedit
   <font size="2">
    4
   </font>
   quantum in te est evacuasti timorem et tulisti preces coram Deo
   <font size="2">
    5
   </font>
   docuit enim iniquitas tua os tuum et imitaris linguam blasphemantium
   <font size="2">
    6
   </font>
   condemnabit te os tuum et non ego et labia tua respondebunt tibi
   <font size="2">
    7
   </font>
   numquid primus homo tu natus es et ante colles formatus
   <font size="2">
    8
   </font>
   numquid consilium Dei audisti et inferior te erit eius sapientia
   <font size="2">
    9
   </font>
   quid nosti quod ignoremus quid intellegis quod nesciamus
   <font size="2">
    10
   </font>
   et senes et antiqui sunt in nobis multo vetustiores quam patres tui
   <font size="2">
    11
   </font>
   numquid grande est ut consoletur te Deus sed verba tua prava hoc prohibent
   <font size="2">
    12
   </font>
   quid te elevat cor tuum et quasi magna cogitans adtonitos habes oculos
   <font size="2">
    13
   </font>
   quid tumet contra Deum spiritus tuus ut proferas de ore huiuscemodi sermones
   <font size="2">
    14
   </font>
   quid est homo ut inmaculatus sit et ut iustus appareat natus de muliere
   <font size="2">
    15
   </font>
   ecce inter sanctos eius nemo inmutabilis et caeli non sunt mundi in conspectu eius
   <font size="2">
    16
   </font>
   quanto magis abominabilis et inutilis homo qui bibit quasi aquas iniquitatem
   <font size="2">
    17
   </font>
   ostendam tibi audi me quod vidi narrabo tibi
   <font size="2">
    18
   </font>
   sapientes confitentur et non abscondunt patres suos
   <font size="2">
    19
   </font>
   quibus solis data est terra et non transibit alienus per eos
   <font size="2">
    20
   </font>
   cunctis diebus suis impius superbit et numerus annorum incertus est tyrannidis eius
   <font size="2">
    21
   </font>
   sonitus terroris semper in auribus illius et cum pax sit ille insidias suspicatur
   <font size="2">
    22
   </font>
   non credit quod reverti possit de tenebris circumspectans undique gladium
   <font size="2">
    23
   </font>
   cum se moverit ad quaerendum panem novit quod paratus sit in manu eius tenebrarum dies
   <font size="2">
    24
   </font>
   terrebit eum tribulatio et angustia vallabit eum sicut regem qui praeparatur ad proelium
   <font size="2">
    25
   </font>
   tetendit enim adversus Deum manum suam et contra Omnipotentem roboratus est
   <font size="2">
    26
   </font>
   cucurrit adversus eum erecto collo et pingui cervice armatus est
   <font size="2">
    27
   </font>
   operuit faciem eius crassitudo et de lateribus eius arvina dependet
   <font size="2">
    28
   </font>
   habitavit in civitatibus desolatis et in domibus desertis quae in tumulos sunt redactae
   <font size="2">
    29
   </font>
   non ditabitur nec perseverabit substantia eius nec mittet in terra radicem suam
   <font size="2">
    30
   </font>
   non recedet de tenebris ramos eius arefaciet flamma et auferetur spiritu oris sui
   <font size="2">
    31
   </font>
   non credat frustra errore deceptus quod aliquo pretio redimendus sit
   <font size="2">
    32
   </font>
   antequam dies eius impleantur peribit et manus eius arescet
   <font size="2">
    33
   </font>
   laedetur quasi vinea in primo flore botrus eius et quasi oliva proiciens florem suum
   <font size="2">
    34
   </font>
   congregatio enim hypocritae sterilis et ignis devorabit tabernacula eorum qui munera libenter accipiunt
   <font size="2">
    35
   </font>
   concepit dolorem et peperit iniquitatem et uterus eius praeparat dolos
  </p>
  <p>
   <a name="16">
   </a>
   [16]
   <font size="2">
    1
   </font>
   respondens autem Iob dixit
   <font size="2">
    2
   </font>
   audivi frequenter talia consolatores onerosi omnes vos estis
   <font size="2">
    3
   </font>
   numquid habebunt finem verba ventosa aut aliquid tibi molestum est si loquaris
   <font size="2">
    4
   </font>
   poteram et ego similia vestri loqui atque utinam esset anima vestra pro anima mea
   <font size="2">
    5
   </font>
   consolarer et ego vos sermonibus et moverem caput meum super vos
   <font size="2">
    6
   </font>
   roborarem vos ore meo et moverem labia quasi parcens vobis
   <font size="2">
    7
   </font>
   sed quid agam si locutus fuero non quiescet dolor meus et si tacuero non recedet a me
   <font size="2">
    8
   </font>
   nunc autem oppressit me dolor meus et in nihili redacti sunt omnes artus mei
   <font size="2">
    9
   </font>
   rugae meae testimonium dicunt contra me et suscitatur falsiloquus adversus faciem meam contradicens mihi
   <font size="2">
    10
   </font>
   collegit furorem suum in me et comminans mihi infremuit contra me dentibus suis hostis meus terribilibus oculis me intuitus est
   <font size="2">
    11
   </font>
   aperuerunt super me ora sua exprobrantes percusserunt maxillam meam satiati sunt poenis meis
   <font size="2">
    12
   </font>
   conclusit me Deus apud iniquum et manibus impiorum me tradidit
   <font size="2">
    13
   </font>
   ego ille quondam opulentus repente contritus sum tenuit cervicem meam confregit me et posuit sibi quasi in signum
   <font size="2">
    14
   </font>
   circumdedit me lanceis suis convulneravit lumbos meos non pepercit et effudit in terra viscera mea
   <font size="2">
    15
   </font>
   concidit me vulnere super vulnus inruit in me quasi gigans
   <font size="2">
    16
   </font>
   saccum consui super cutem meam et operui cinere cornu meum
   <font size="2">
    17
   </font>
   facies mea intumuit a fletu et palpebrae meae caligaverunt
   <font size="2">
    18
   </font>
   haec passus sum absque iniquitate manus meae cum haberem mundas ad Deum preces
   <font size="2">
    19
   </font>
   terra ne operias sanguinem meum neque inveniat locum in te latendi clamor meus
   <font size="2">
    20
   </font>
   ecce enim in caelo testis meus et conscius meus in excelsis
   <font size="2">
    21
   </font>
   verbosi mei amici mei ad Deum stillat oculus meus
   <font size="2">
    22
   </font>
   atque utinam sic iudicaretur vir cum Deo quomodo iudicatur filius hominis cum collega suo
   <font size="2">
    23
   </font>
   ecce enim breves anni transeunt et semitam per quam non revertar ambulo
  </p>
  <p>
   <a name="17">
   </a>
   [17]
   <font size="2">
    1
   </font>
   spiritus meus adtenuabitur dies mei breviabuntur et solum mihi superest sepulchrum
   <font size="2">
    2
   </font>
   non peccavi et in amaritudinibus moratur oculus meus
   <font size="2">
    3
   </font>
   libera me et pone iuxta te et cuiusvis manus pugnet contra me
   <font size="2">
    4
   </font>
   cor eorum longe fecisti a disciplina et propterea non exaltabuntur
   <font size="2">
    5
   </font>
   praedam pollicetur sociis et oculi filiorum eius deficient
   <font size="2">
    6
   </font>
   posuit me quasi in proverbium vulgi et exemplum sum coram eis
   <font size="2">
    7
   </font>
   caligavit ab indignatione oculus meus et membra mea quasi in nihili redacta sunt
   <font size="2">
    8
   </font>
   stupebunt iusti super hoc et innocens contra hypocritam suscitabitur
   <font size="2">
    9
   </font>
   et tenebit iustus viam suam et mundis manibus addet fortitudinem
   <font size="2">
    10
   </font>
   igitur vos omnes convertimini et venite et non inveniam in vobis ullum sapientem
   <font size="2">
    11
   </font>
   dies mei transierunt cogitationes meae dissipatae sunt torquentes cor meum
   <font size="2">
    12
   </font>
   noctem verterunt in diem et rursum post tenebras spero lucem
   <font size="2">
    13
   </font>
   si sustinuero infernus domus mea est in tenebris stravi lectulum meum
   <font size="2">
    14
   </font>
   putredini dixi pater meus es mater mea et soror mea vermibus
   <font size="2">
    15
   </font>
   ubi est ergo nunc praestolatio mea et patientiam meam quis considerat
   <font size="2">
    16
   </font>
   in profundissimum infernum descendent omnia mea putasne saltim ibi erit requies mihi
  </p>
  <p>
   <a name="18">
   </a>
   [18]
   <font size="2">
    1
   </font>
   respondens autem Baldad Suites dixit
   <font size="2">
    2
   </font>
   usque ad quem finem verba iactabitis intellegite prius et sic loquamur
   <font size="2">
    3
   </font>
   quare reputati sumus ut iumenta et sorduimus coram vobis
   <font size="2">
    4
   </font>
   qui perdis animam tuam in furore tuo numquid propter te derelinquetur terra et transferentur rupes de loco suo
   <font size="2">
    5
   </font>
   nonne lux impii extinguetur nec splendebit flamma ignis eius
   <font size="2">
    6
   </font>
   lux obtenebrescet in tabernaculo illius et lucerna quae super eum est extinguetur
   <font size="2">
    7
   </font>
   artabuntur gressus virtutis eius et praecipitabit eum consilium suum
   <font size="2">
    8
   </font>
   inmisit enim in rete pedes suos et in maculis eius ambulat
   <font size="2">
    9
   </font>
   tenebitur planta illius laqueo et exardescet contra eum sitis
   <font size="2">
    10
   </font>
   abscondita est in terra pedica eius et decipula illius super semitam
   <font size="2">
    11
   </font>
   undique terrebunt eum formidines et involvent pedes eius
   <font size="2">
    12
   </font>
   adtenuetur fame robur eius et inedia invadat costas illius
   <font size="2">
    13
   </font>
   devoret pulchritudinem cutis eius consumat brachia illius primogenita mors
   <font size="2">
    14
   </font>
   avellatur de tabernaculo suo fiducia eius et calcet super eum quasi rex interitus
   <font size="2">
    15
   </font>
   habitent in tabernaculo illius socii eius qui non est aspergatur in tabernaculo eius sulphur
   <font size="2">
    16
   </font>
   deorsum radices eius siccentur sursum autem adteratur messis eius
   <font size="2">
    17
   </font>
   memoria illius pereat de terra et non celebretur nomen eius in plateis
   <font size="2">
    18
   </font>
   expellet eum de luce in tenebras et de orbe transferet eum
   <font size="2">
    19
   </font>
   non erit semen eius neque progenies in populo suo nec ullae reliquiae in regionibus eius
   <font size="2">
    20
   </font>
   in die eius stupebunt novissimi et primos invadet horror
   <font size="2">
    21
   </font>
   haec sunt ergo tabernacula iniqui et iste locus eius qui ignorat Deum
  </p>
  <p>
   <a name="19">
   </a>
   [19]
   <font size="2">
    1
   </font>
   respondens autem Iob dixit
   <font size="2">
    2
   </font>
   usquequo adfligitis animam meam et adteritis me sermonibus
   <font size="2">
    3
   </font>
   en decies confunditis me et non erubescitis opprimentes me
   <font size="2">
    4
   </font>
   nempe et si ignoravi mecum erit ignorantia mea
   <font size="2">
    5
   </font>
   at vos contra me erigimini et arguitis me obprobriis meis
   <font size="2">
    6
   </font>
   saltim nunc intellegite quia Deus non aequo iudicio adflixerit me et flagellis suis me cinxerit
   <font size="2">
    7
   </font>
   ecce clamabo vim patiens et nemo audiet vociferabor et non est qui iudicet
   <font size="2">
    8
   </font>
   semitam meam circumsepsit et transire non possum et in calle meo tenebras posuit
   <font size="2">
    9
   </font>
   spoliavit me gloria mea et abstulit coronam de capite meo
   <font size="2">
    10
   </font>
   destruxit me undique et pereo et quasi evulsae arbori abstulit spem meam
   <font size="2">
    11
   </font>
   iratus est contra me furor eius et sic me habuit quasi hostem suum
   <font size="2">
    12
   </font>
   simul venerunt latrones eius et fecerunt sibi viam per me et obsederunt in gyro tabernaculum meum
   <font size="2">
    13
   </font>
   fratres meos longe fecit a me et noti mei quasi alieni recesserunt a me
   <font size="2">
    14
   </font>
   dereliquerunt me propinqui mei et qui me noverant obliti sunt mei
   <font size="2">
    15
   </font>
   inquilini domus meae et ancillae meae sicut alienum habuerunt me et quasi peregrinus fui in oculis eorum
   <font size="2">
    16
   </font>
   servum meum vocavi et non respondit ore proprio deprecabar illum
   <font size="2">
    17
   </font>
   halitum meum exhorruit uxor mea et orabam filios uteri mei
   <font size="2">
    18
   </font>
   stulti quoque despiciebant me et cum ab eis recessissem detrahebant mihi
   <font size="2">
    19
   </font>
   abominati sunt me quondam consiliarii mei et quem maxime diligebam aversatus est me
   <font size="2">
    20
   </font>
   pelli meae consumptis carnibus adhesit os meum et derelicta sunt tantummodo labia circa dentes meos
   <font size="2">
    21
   </font>
   miseremini mei miseremini mei saltim vos amici mei quia manus Domini tetigit me
   <font size="2">
    22
   </font>
   quare persequimini me sicut Deus et carnibus meis saturamini
   <font size="2">
    23
   </font>
   quis mihi tribuat ut scribantur sermones mei quis mihi det ut exarentur in libro
   <font size="2">
    24
   </font>
   stilo ferreo et plumbi lammina vel certe sculpantur in silice
   <font size="2">
    25
   </font>
   scio enim quod redemptor meus vivat et in novissimo de terra surrecturus sim
   <font size="2">
    26
   </font>
   et rursum circumdabor pelle mea et in carne mea videbo Deum
   <font size="2">
    27
   </font>
   quem visurus sum ego ipse et oculi mei conspecturi sunt et non alius reposita est haec spes mea in sinu meo
   <font size="2">
    28
   </font>
   quare ergo nunc dicitis persequamur eum et radicem verbi inveniamus contra eum
   <font size="2">
    29
   </font>
   fugite ergo a facie gladii quoniam ultor iniquitatum gladius est et scitote esse iudicium
  </p>
  <p>
   <a name="20">
   </a>
   [20]
   <font size="2">
    1
   </font>
   respondens autem Sophar Naamathites dixit
   <font size="2">
    2
   </font>
   idcirco cogitationes meae variae succedunt sibi et mens in diversa rapitur
   <font size="2">
    3
   </font>
   doctrinam qua me arguis audiam et spiritus intellegentiae meae respondebit mihi
   <font size="2">
    4
   </font>
   hoc scio a principio ex quo positus est homo super terram
   <font size="2">
    5
   </font>
   quod laus impiorum brevis sit et gaudium hypocritae ad instar puncti
   <font size="2">
    6
   </font>
   si ascenderit usque ad caelum superbia eius et caput eius nubes tetigerit
   <font size="2">
    7
   </font>
   quasi sterquilinium in fine perdetur et qui eum viderant dicent ubi est
   <font size="2">
    8
   </font>
   velut somnium avolans non invenietur transiet sicut visio nocturna
   <font size="2">
    9
   </font>
   oculus qui eum viderat non videbit neque ultra intuebitur eum locus suus
   <font size="2">
    10
   </font>
   filii eius adterentur egestate et manus illius reddent ei dolorem suum
   <font size="2">
    11
   </font>
   ossa eius implebuntur vitiis adulescentiae eius et cum eo in pulverem dormient
   <font size="2">
    12
   </font>
   cum enim dulce fuerit in ore eius malum abscondet illud sub lingua sua
   <font size="2">
    13
   </font>
   parcet illi et non derelinquet illud et celabit in gutture suo
   <font size="2">
    14
   </font>
   panis eius in utero illius vertetur in fel aspidum intrinsecus
   <font size="2">
    15
   </font>
   divitias quas devoravit evomet et de ventre illius extrahet eas Deus
   <font size="2">
    16
   </font>
   caput aspidum suget occidet eum lingua viperae
   <font size="2">
    17
   </font>
   non videat rivulos fluminis torrentes mellis et butyri
   <font size="2">
    18
   </font>
   luet quae fecit omnia nec tamen consumetur iuxta multitudinem adinventionum suarum sic et sustinebit
   <font size="2">
    19
   </font>
   quoniam confringens nudavit pauperes domum rapuit et non aedificavit eam
   <font size="2">
    20
   </font>
   nec est satiatus venter eius et cum habuerit quae cupierat possidere non poterit
   <font size="2">
    21
   </font>
   non remansit de cibo eius et propterea nihil permanebit de bonis eius
   <font size="2">
    22
   </font>
   cum satiatus fuerit artabitur aestuabit et omnis dolor inruet in eum
   <font size="2">
    23
   </font>
   utinam impleatur venter eius ut emittat in eum iram furoris sui et pluat super illum bellum suum
   <font size="2">
    24
   </font>
   fugiet arma ferrea et inruet in arcum aereum
   <font size="2">
    25
   </font>
   eductus et egrediens de vagina sua et fulgurans in amaritudine sua vadent et venient super eum horribiles
   <font size="2">
    26
   </font>
   omnes tenebrae absconditae sunt in occultis eius devorabit eum ignis qui non succenditur adfligetur relictus in tabernaculo suo
   <font size="2">
    27
   </font>
   revelabunt caeli iniquitatem eius et terra consurget adversus eum
   <font size="2">
    28
   </font>
   apertum erit germen domus illius detrahetur in die furoris Dei
   <font size="2">
    29
   </font>
   haec est pars hominis impii a Deo et hereditas verborum eius a Domino
  </p>
  <p>
   <a name="21">
   </a>
   [21]
   <font size="2">
    1
   </font>
   respondens autem Iob dixit
   <font size="2">
    2
   </font>
   audite quaeso sermones meos et agetis paenitentiam
   <font size="2">
    3
   </font>
   sustinete me ut et ego loquar et post mea si videbitur verba ridete
   <font size="2">
    4
   </font>
   numquid contra hominem disputatio mea est ut merito non debeam contristari
   <font size="2">
    5
   </font>
   adtendite me et obstupescite et superponite digitum ori vestro
   <font size="2">
    6
   </font>
   et ego quando recordatus fuero pertimesco et concutit carnem meam tremor
   <font size="2">
    7
   </font>
   quare ergo impii vivunt sublevati sunt confortatique divitiis
   <font size="2">
    8
   </font>
   semen eorum permanet coram eis propinquorum turba et nepotum in conspectu eorum
   <font size="2">
    9
   </font>
   domus eorum securae sunt et pacatae et non est virga Dei super illos
   <font size="2">
    10
   </font>
   bos eorum concepit et non abortit vacca peperit et non est privata fetu suo
   <font size="2">
    11
   </font>
   egrediuntur quasi greges parvuli eorum et infantes eorum exultant lusibus
   <font size="2">
    12
   </font>
   tenent tympanum et citharam et gaudent ad sonitum organi
   <font size="2">
    13
   </font>
   ducunt in bonis dies suos et in puncto ad inferna descendunt
   <font size="2">
    14
   </font>
   qui dixerunt Deo recede a nobis et scientiam viarum tuarum nolumus
   <font size="2">
    15
   </font>
   quid est Omnipotens ut serviamus ei et quid nobis prodest si oraverimus illum
   <font size="2">
    16
   </font>
   verumtamen quia non sunt in manu eorum bona sua consilium impiorum longe sit a me
   <font size="2">
    17
   </font>
   quotiens lucerna impiorum extinguetur et superveniet eis inundatio et dolores dividet furoris sui
   <font size="2">
    18
   </font>
   erunt sicut paleae ante faciem venti et sicut favilla quam turbo dispergit
   <font size="2">
    19
   </font>
   Deus servabit filiis illius dolorem patris et cum reddiderit tunc sciet
   <font size="2">
    20
   </font>
   videbunt oculi eius interfectionem suam et de furore Omnipotentis bibet
   <font size="2">
    21
   </font>
   quid enim ad eum pertinet de domo sua post se et si numerus mensuum eius dimidietur
   <font size="2">
    22
   </font>
   numquid Deum quispiam docebit scientiam qui excelsos iudicat
   <font size="2">
    23
   </font>
   iste moritur robustus et sanus dives et felix
   <font size="2">
    24
   </font>
   viscera eius plena sunt adipe et medullis ossa illius inrigantur
   <font size="2">
    25
   </font>
   alius vero moritur in amaritudine animae absque ullis opibus
   <font size="2">
    26
   </font>
   et tamen simul in pulverem dormient et vermes operient eos
   <font size="2">
    27
   </font>
   certe novi cogitationes vestras et sententias contra me iniquas
   <font size="2">
    28
   </font>
   dicitis enim ubi est domus principis et ubi tabernacula impiorum
   <font size="2">
    29
   </font>
   interrogate quemlibet de viatoribus et haec eadem eum intellegere cognoscetis
   <font size="2">
    30
   </font>
   quia in diem perditionis servabitur malus et ad diem furoris ducitur
   <font size="2">
    31
   </font>
   quis arguet coram eo viam eius et quae fecit quis reddet illi
   <font size="2">
    32
   </font>
   ipse ad sepulchra ducetur et in congerie mortuorum vigilabit
   <font size="2">
    33
   </font>
   dulcis fuit glareis Cocyti et post se omnem hominem trahet et ante se innumerabiles
   <font size="2">
    34
   </font>
   quomodo igitur consolamini me frustra cum responsio vestra repugnare ostensa sit veritati
  </p>
  <p>
   <a name="22">
   </a>
   [22]
   <font size="2">
    1
   </font>
   respondens autem Eliphaz Themanites dixit
   <font size="2">
    2
   </font>
   numquid Deo conparari potest homo etiam cum perfectae fuerit scientiae
   <font size="2">
    3
   </font>
   quid prodest Deo si iustus fueris aut quid ei confers si inmaculata fuerit via tua
   <font size="2">
    4
   </font>
   numquid timens arguet te et veniet tecum in iudicium
   <font size="2">
    5
   </font>
   et non propter malitiam tuam plurimam et infinitas iniquitates tuas
   <font size="2">
    6
   </font>
   abstulisti enim pignus fratrum tuorum sine causa et nudos spoliasti vestibus
   <font size="2">
    7
   </font>
   aquam lasso non dedisti et esurienti subtraxisti panem
   <font size="2">
    8
   </font>
   in fortitudine brachii tui possidebas terram et potentissimus obtinebas eam
   <font size="2">
    9
   </font>
   viduas dimisisti vacuas et lacertos pupillorum comminuisti
   <font size="2">
    10
   </font>
   propterea circumdatus es laqueis et conturbat te formido subita
   <font size="2">
    11
   </font>
   et putabas te tenebras non visurum et impetu aquarum inundantium non oppressurum
   <font size="2">
    12
   </font>
   an cogitas quod Deus excelsior caelo et super stellarum vertices sublimetur
   <font size="2">
    13
   </font>
   et dicis quid enim novit Deus et quasi per caliginem iudicat
   <font size="2">
    14
   </font>
   nubes latibulum eius nec nostra considerat et circa cardines caeli perambulat
   <font size="2">
    15
   </font>
   numquid semitam saeculorum custodire cupis quam calcaverunt viri iniqui
   <font size="2">
    16
   </font>
   qui sublati sunt ante tempus suum et fluvius subvertit fundamentum eorum
   <font size="2">
    17
   </font>
   qui dicebant Deo recede a nobis et quasi nihil possit facere Omnipotens aestimabant eum
   <font size="2">
    18
   </font>
   cum ille implesset domos eorum bonis quorum sententia procul sit a me
   <font size="2">
    19
   </font>
   videbunt iusti et laetabuntur et innocens subsannabit eos
   <font size="2">
    20
   </font>
   nonne succisa est erectio eorum et reliquias eorum devoravit ignis
   <font size="2">
    21
   </font>
   adquiesce igitur ei et habeto pacem et per haec habebis fructus optimos
   <font size="2">
    22
   </font>
   suscipe ex ore illius legem et pone sermones eius in corde tuo
   <font size="2">
    23
   </font>
   si reversus fueris ad Omnipotentem aedificaberis et longe facies iniquitatem a tabernaculo tuo
   <font size="2">
    24
   </font>
   dabit pro terra silicem et pro silice torrentes aureos
   <font size="2">
    25
   </font>
   eritque Omnipotens contra hostes tuos et argentum coacervabitur tibi
   <font size="2">
    26
   </font>
   tunc super Omnipotentem deliciis afflues et elevabis ad Deum faciem tuam
   <font size="2">
    27
   </font>
   rogabis eum et exaudiet te et vota tua reddes
   <font size="2">
    28
   </font>
   decernes rem et veniet tibi et in viis tuis splendebit lumen
   <font size="2">
    29
   </font>
   qui enim humiliatus fuerit erit in gloria et qui inclinaverit oculos suos ipse salvabitur
   <font size="2">
    30
   </font>
   salvabitur innocens salvabitur autem munditia manuum suarum
  </p>
  <p>
   <a name="23">
   </a>
   [23]
   <font size="2">
    1
   </font>
   respondens autem Iob dixit
   <font size="2">
    2
   </font>
   nunc quoque in amaritudine est sermo meus et manus plagae meae adgravata est super gemitum meum
   <font size="2">
    3
   </font>
   quis mihi tribuat ut cognoscam et inveniam illum et veniam usque ad solium eius
   <font size="2">
    4
   </font>
   ponam coram eo iudicium et os meum replebo increpationibus
   <font size="2">
    5
   </font>
   ut sciam verba quae mihi respondeat et intellegam quid loquatur mihi
   <font size="2">
    6
   </font>
   nolo multa fortitudine contendat mecum nec magnitudinis suae mole me premat
   <font size="2">
    7
   </font>
   proponat aequitatem contra me et perveniat ad victoriam iudicium meum
   <font size="2">
    8
   </font>
   si ad orientem iero non apparet si ad occidentem non intellegam eum
   <font size="2">
    9
   </font>
   si ad sinistram quid agat non adprehendam eum si me vertam ad dextram non videbo illum
   <font size="2">
    10
   </font>
   ipse vero scit viam meam et probavit me quasi aurum quod per ignem transit
   <font size="2">
    11
   </font>
   vestigia eius secutus est pes meus viam eius custodivi et non declinavi ex ea
   <font size="2">
    12
   </font>
   a mandatis labiorum eius non recessi et in sinu meo abscondi verba oris eius
   <font size="2">
    13
   </font>
   ipse enim solus est et nemo avertere potest cogitationem eius et anima eius quodcumque voluerit hoc facit
   <font size="2">
    14
   </font>
   cum expleverit in me voluntatem suam et alia multa similia praesto sunt ei
   <font size="2">
    15
   </font>
   et idcirco a facie eius turbatus sum et considerans eum timore sollicitor
   <font size="2">
    16
   </font>
   Deus mollivit cor meum et Omnipotens conturbavit me
   <font size="2">
    17
   </font>
   non enim perii propter inminentes tenebras nec faciem meam operuit caligo
  </p>
  <p>
   <a name="24">
   </a>
   [24]
   <font size="2">
    1
   </font>
   ab Omnipotente non sunt abscondita tempora qui autem noverunt eum ignorant dies illius
   <font size="2">
    2
   </font>
   alii terminos transtulerunt diripuerunt greges et paverunt eos
   <font size="2">
    3
   </font>
   asinum pupillorum abigerunt et abstulerunt pro pignore bovem viduae
   <font size="2">
    4
   </font>
   subverterunt pauperum viam et oppresserunt pariter mansuetos terrae
   <font size="2">
    5
   </font>
   alii quasi onagri in deserto egrediuntur ad opus suum vigilantesque ad praedam praeparant panem liberis
   <font size="2">
    6
   </font>
   agrum non suum demetunt et vineam eius quem vi oppresserunt vindemiant
   <font size="2">
    7
   </font>
   nudos dimittunt homines indumenta tollentes quibus non est operimentum in frigore
   <font size="2">
    8
   </font>
   quos imbres montium rigant et non habentes velamen amplexantur lapides
   <font size="2">
    9
   </font>
   vim fecerunt depraedantes pupillos et vulgum pauperem spoliaverunt
   <font size="2">
    10
   </font>
   nudis et incedentibus absque vestitu et esurientibus tulerunt spicas
   <font size="2">
    11
   </font>
   inter acervos eorum meridiati sunt qui calcatis torcularibus sitiunt
   <font size="2">
    12
   </font>
   de civitatibus fecerunt viros gemere et anima vulneratorum clamavit et Deus inultum abire non patitur
   <font size="2">
    13
   </font>
   ipsi fuerunt rebelles luminis nescierunt vias eius nec reversi sunt per semitas illius
   <font size="2">
    14
   </font>
   mane primo consurgit homicida interficit egenum et pauperem per noctem vero erit quasi fur
   <font size="2">
    15
   </font>
   oculus adulteri observat caliginem dicens non me videbit oculus et operiet vultum suum
   <font size="2">
    16
   </font>
   perfodit in tenebris domos sicut in die condixerant sibi et ignoraverunt lucem
   <font size="2">
    17
   </font>
   si subito apparuerit aurora arbitrantur umbram mortis et sic in tenebris quasi in luce ambulant
   <font size="2">
    18
   </font>
   levis est super faciem aquae maledicta sit pars eius in terra nec ambulet per viam vinearum
   <font size="2">
    19
   </font>
   ad nimium calorem transeat ab aquis nivium et usque ad inferos peccatum illius
   <font size="2">
    20
   </font>
   obliviscatur eius misericordia dulcedo illius vermes non sit in recordatione sed conteratur quasi lignum infructuosum
   <font size="2">
    21
   </font>
   pavit enim sterilem et quae non parit et viduae bene non fecit
   <font size="2">
    22
   </font>
   detraxit fortes in fortitudine sua et cum steterit non credet vitae suae
   <font size="2">
    23
   </font>
   dedit ei Deus locum paenitentiae et ille abutitur eo in superbiam oculi autem eius sunt in viis illius
   <font size="2">
    24
   </font>
   elevati sunt ad modicum et non subsistent et humiliabuntur sicut omnia et auferentur et sicut summitates spicarum conterentur
   <font size="2">
    25
   </font>
   quod si non est ita quis me potest arguere esse mentitum et ponere ante Deum verba mea
  </p>
  <p>
   <a name="25">
   </a>
   [25]
   <font size="2">
    1
   </font>
   respondens autem Baldad Suites dixit
   <font size="2">
    2
   </font>
   potestas et terror apud eum est qui facit concordiam in sublimibus suis
   <font size="2">
    3
   </font>
   numquid est numerus militum eius et super quem non surget lumen illius
   <font size="2">
    4
   </font>
   numquid iustificari potest homo conparatus Deo aut apparere mundus natus de muliere
   <font size="2">
    5
   </font>
   ecce etiam luna non splendet et stellae non sunt mundae in conspectu eius
   <font size="2">
    6
   </font>
   quanto magis homo putredo et filius hominis vermis
  </p>
  <p>
   <a name="26">
   </a>
   [26]
   <font size="2">
    1
   </font>
   respondens autem Iob dixit
   <font size="2">
    2
   </font>
   cuius adiutor es numquid inbecilli et sustentas brachium eius qui non est fortis
   <font size="2">
    3
   </font>
   cui dedisti consilium forsitan illi qui non habet sapientiam et prudentiam tuam ostendisti plurimam
   <font size="2">
    4
   </font>
   quem docere voluisti nonne eum qui fecit spiramen tuum
   <font size="2">
    5
   </font>
   ecce gigantes gemunt sub aquis et qui habitant cum eis
   <font size="2">
    6
   </font>
   nudus est inferus coram illo et nullum est operimentum perditioni
   <font size="2">
    7
   </font>
   qui extendit aquilonem super vacuum et adpendit terram super nihili
   <font size="2">
    8
   </font>
   qui ligat aquas in nubibus suis ut non erumpant pariter deorsum
   <font size="2">
    9
   </font>
   qui tenet vultum solii sui et expandit super illud nebulam suam
   <font size="2">
    10
   </font>
   terminum circumdedit aquis usque dum finiantur lux et tenebrae
   <font size="2">
    11
   </font>
   columnae caeli contremescunt et pavent ad nutum eius
   <font size="2">
    12
   </font>
   in fortitudine illius repente maria congregata sunt et prudentia eius percussit superbum
   <font size="2">
    13
   </font>
   spiritus eius ornavit caelos et obsetricante manu eius eductus est coluber tortuosus
   <font size="2">
    14
   </font>
   ecce haec ex parte dicta sunt viarum eius et cum vix parvam stillam sermonis eius audierimus quis poterit tonitruum magnitudinis illius intueri
  </p>
  <p>
   <a name="27">
   </a>
   [27]
   <font size="2">
    1
   </font>
   addidit quoque Iob adsumens parabolam suam et dixit
   <font size="2">
    2
   </font>
   vivit Deus qui abstulit iudicium meum et Omnipotens qui ad amaritudinem adduxit animam meam
   <font size="2">
    3
   </font>
   quia donec superest halitus in me et spiritus Dei in naribus meis
   <font size="2">
    4
   </font>
   non loquentur labia mea iniquitatem nec lingua mea meditabitur mendacium
   <font size="2">
    5
   </font>
   absit a me ut iustos vos esse iudicem donec deficiam non recedam ab innocentia mea
   <font size="2">
    6
   </font>
   iustificationem meam quam coepi tenere non deseram nec enim reprehendit me cor meum in omni vita mea
   <font size="2">
    7
   </font>
   sit ut impius inimicus meus et adversarius meus quasi iniquus
   <font size="2">
    8
   </font>
   quae enim spes est hypocritae si avare rapiat et non liberet Deus animam eius
   <font size="2">
    9
   </font>
   numquid clamorem eius Deus audiet cum venerit super illum angustia
   <font size="2">
    10
   </font>
   aut poterit in Omnipotente delectari et invocare Deum in omni tempore
   <font size="2">
    11
   </font>
   docebo vos per manum Dei quae Omnipotens habeat nec abscondam
   <font size="2">
    12
   </font>
   ecce vos omnes nostis et quid sine causa vana loquimini
   <font size="2">
    13
   </font>
   haec est pars hominis impii apud Deum et hereditas violentorum quam ab Omnipotente suscipient
   <font size="2">
    14
   </font>
   si multiplicati fuerint filii eius in gladio erunt et nepotes eius non saturabuntur pane
   <font size="2">
    15
   </font>
   qui reliqui fuerint ex eo sepelientur in interitu et viduae illius non plorabunt
   <font size="2">
    16
   </font>
   si conportaverit quasi terram argentum et sicut lutum praeparaverit vestimenta
   <font size="2">
    17
   </font>
   praeparabit quidem sed iustus vestietur illis et argentum innocens dividet
   <font size="2">
    18
   </font>
   aedificavit sicut tinea domum suam et sicut custos fecit umbraculum
   <font size="2">
    19
   </font>
   dives cum dormierit nihil secum auferet aperit oculos suos et nihil inveniet
   <font size="2">
    20
   </font>
   adprehendit eum quasi aqua inopia nocte opprimet eum tempestas
   <font size="2">
    21
   </font>
   tollet eum ventus urens et auferet et velut turbo rapiet eum de loco suo
   <font size="2">
    22
   </font>
   et mittet super eum et non parcet de manu eius fugiens fugiet
   <font size="2">
    23
   </font>
   stringet super eum manus suas et sibilabit super illum intuens locum eius
  </p>
  <p>
   <a name="28">
   </a>
   [28]
   <font size="2">
    1
   </font>
   habet argentum venarum suarum principia et auro locus est in quo conflatur
   <font size="2">
    2
   </font>
   ferrum de terra tollitur et lapis solutus calore in aes vertitur
   <font size="2">
    3
   </font>
   tempus posuit tenebris et universorum finem ipse considerat lapidem quoque caliginis et umbram mortis
   <font size="2">
    4
   </font>
   dividit torrens a populo peregrinante eos quos oblitus est pes egentis hominum et invios
   <font size="2">
    5
   </font>
   terra de qua oriebatur panis in loco suo igne subversa est
   <font size="2">
    6
   </font>
   locus sapphyri lapides eius et glebae illius aurum
   <font size="2">
    7
   </font>
   semitam ignoravit avis nec intuitus est oculus vulturis
   <font size="2">
    8
   </font>
   non calcaverunt eam filii institorum nec pertransivit per eam leaena
   <font size="2">
    9
   </font>
   ad silicem extendit manum suam subvertit a radicibus montes
   <font size="2">
    10
   </font>
   in petris rivos excidit et omne pretiosum vidit oculus eius
   <font size="2">
    11
   </font>
   profunda quoque fluviorum scrutatus est et abscondita produxit in lucem
   <font size="2">
    12
   </font>
   sapientia vero ubi invenitur et quis est locus intellegentiae
   <font size="2">
    13
   </font>
   nescit homo pretium eius nec invenitur in terra suaviter viventium
   <font size="2">
    14
   </font>
   abyssus dicit non est in me et mare loquitur non est mecum
   <font size="2">
    15
   </font>
   non dabitur aurum obrizum pro ea nec adpendetur argentum in commutatione eius
   <font size="2">
    16
   </font>
   non conferetur tinctis Indiae coloribus nec lapidi sardonico pretiosissimo vel sapphyro
   <font size="2">
    17
   </font>
   non adaequabitur ei aurum vel vitrum nec commutabuntur pro ea vasa auri
   <font size="2">
    18
   </font>
   excelsa et eminentia non memorabuntur conparatione eius trahitur autem sapientia de occultis
   <font size="2">
    19
   </font>
   non adaequabitur ei topazium de Aethiopia nec tincturae mundissimae conponetur
   <font size="2">
    20
   </font>
   unde ergo sapientia veniet et quis est locus intellegentiae
   <font size="2">
    21
   </font>
   abscondita est ab oculis omnium viventium volucres quoque caeli latet
   <font size="2">
    22
   </font>
   perditio et mors dixerunt auribus nostris audivimus famam eius
   <font size="2">
    23
   </font>
   Deus intellegit viam eius et ipse novit locum illius
   <font size="2">
    24
   </font>
   ipse enim fines mundi intuetur et omnia quae sub caelo sunt respicit
   <font size="2">
    25
   </font>
   qui fecit ventis pondus et aquas adpendit mensura
   <font size="2">
    26
   </font>
   quando ponebat pluviis legem et viam procellis sonantibus
   <font size="2">
    27
   </font>
   tunc vidit illam et enarravit et praeparavit et investigavit
   <font size="2">
    28
   </font>
   et dixit homini ecce timor Domini ipsa est sapientia et recedere a malo intellegentia
  </p>
  <p>
   <a name="29">
   </a>
   [29]
   <font size="2">
    1
   </font>
   addidit quoque Iob adsumens parabolam suam et dixit
   <font size="2">
    2
   </font>
   quis mihi tribuat ut sim iuxta menses pristinos secundum dies quibus Deus custodiebat me
   <font size="2">
    3
   </font>
   quando splendebat lucerna eius super caput meum et ad lumen eius ambulabam in tenebris
   <font size="2">
    4
   </font>
   sicut fui in diebus adulescentiae meae quando secreto Deus erat in tabernaculo meo
   <font size="2">
    5
   </font>
   quando erat Omnipotens mecum et in circuitu meo pueri mei
   <font size="2">
    6
   </font>
   quando lavabam pedes meos butyro et petra fundebat mihi rivos olei
   <font size="2">
    7
   </font>
   quando procedebam ad portam civitatis et in platea parabant cathedram mihi
   <font size="2">
    8
   </font>
   videbant me iuvenes et abscondebantur et senes adsurgentes stabant
   <font size="2">
    9
   </font>
   principes cessabant loqui et digitum superponebant ori suo
   <font size="2">
    10
   </font>
   vocem suam cohibebant duces et lingua eorum gutturi suo adherebat
   <font size="2">
    11
   </font>
   auris audiens beatificabat me et oculus videns testimonium reddebat mihi
   <font size="2">
    12
   </font>
   quod liberassem pauperem vociferantem et pupillum cui non esset adiutor
   <font size="2">
    13
   </font>
   benedictio perituri super me veniebat et cor viduae consolatus sum
   <font size="2">
    14
   </font>
   iustitia indutus sum et vestivit me sicut vestimento et diademate iudicio meo
   <font size="2">
    15
   </font>
   oculus fui caeco et pes claudo
   <font size="2">
    16
   </font>
   pater eram pauperum et causam quam nesciebam diligentissime investigabam
   <font size="2">
    17
   </font>
   conterebam molas iniqui et de dentibus illius auferebam praedam
   <font size="2">
    18
   </font>
   dicebamque in nidulo meo moriar et sicut palma multiplicabo dies
   <font size="2">
    19
   </font>
   radix mea aperta est secus aquas et ros morabitur in messione mea
   <font size="2">
    20
   </font>
   gloria mea semper innovabitur et arcus meus in manu mea instaurabitur
   <font size="2">
    21
   </font>
   qui me audiebant expectabant sententiam et intenti tacebant ad consilium meum
   <font size="2">
    22
   </font>
   verbis meis addere nihil audebant et super illos stillabat eloquium meum
   <font size="2">
    23
   </font>
   expectabant me sicut pluviam et os suum aperiebant quasi ad imbrem serotinum
   <font size="2">
    24
   </font>
   si quando ridebam ad eos non credebant et lux vultus mei non cadebat in terram
   <font size="2">
    25
   </font>
   si voluissem ire ad eos sedebam primus cumque sederem quasi rex circumstante exercitu eram tamen maerentium consolator
  </p>
  <p>
   <a name="30">
   </a>
   [30]
   <font size="2">
    1
   </font>
   nunc autem derident me iuniores tempore quorum non dignabar patres ponere cum canibus gregis mei
   <font size="2">
    2
   </font>
   quorum virtus manuum erat mihi pro nihilo et vita ipsa putabantur indigni
   <font size="2">
    3
   </font>
   egestate et fame steriles qui rodebant in solitudine squalentes calamitate et miseria
   <font size="2">
    4
   </font>
   et mandebant herbas et arborum cortices et radix iuniperorum erat cibus eorum
   <font size="2">
    5
   </font>
   qui de convallibus ista rapientes cum singula repperissent ad ea cum clamore currebant
   <font size="2">
    6
   </font>
   in desertis habitabant torrentium et in cavernis terrae vel super glaream
   <font size="2">
    7
   </font>
   qui inter huiuscemodi laetabantur et esse sub sentibus delicias conputabant
   <font size="2">
    8
   </font>
   filii stultorum et ignobilium et in terra penitus non parentes
   <font size="2">
    9
   </font>
   nunc in eorum canticum versus sum et factus sum eis proverbium
   <font size="2">
    10
   </font>
   abominantur me et longe fugiunt a me et faciem meam conspuere non verentur
   <font size="2">
    11
   </font>
   faretram enim suam aperuit et adflixit me et frenum posuit in os meum
   <font size="2">
    12
   </font>
   ad dexteram orientis calamitatis meae ilico surrexerunt pedes meos subverterunt et oppresserunt quasi fluctibus semitis suis
   <font size="2">
    13
   </font>
   dissipaverunt itinera mea insidiati sunt mihi et praevaluerunt et non fuit qui ferret auxilium
   <font size="2">
    14
   </font>
   quasi rupto muro et aperta ianua inruerunt super me et ad meas miserias devoluti sunt
   <font size="2">
    15
   </font>
   redactus sum in nihili abstulisti quasi ventus desiderium meum et velut nubes pertransiit salus mea
   <font size="2">
    16
   </font>
   nunc autem in memet ipso marcescit anima mea et possident me dies adflictionis
   <font size="2">
    17
   </font>
   nocte os meum perforatur doloribus et qui me comedunt non dormiunt
   <font size="2">
    18
   </font>
   in multitudine eorum consumitur vestimentum meum et quasi capitio tunicae sic cinxerunt me
   <font size="2">
    19
   </font>
   conparatus sum luto et adsimilatus favillae et cineri
   <font size="2">
    20
   </font>
   clamo ad te et non exaudis me sto et non respicis me
   <font size="2">
    21
   </font>
   mutatus es mihi in crudelem et in duritia manus tuae adversaris mihi
   <font size="2">
    22
   </font>
   elevasti me et quasi super ventum ponens elisisti me valide
   <font size="2">
    23
   </font>
   scio quia morti tradas me ubi constituta domus est omni viventi
   <font size="2">
    24
   </font>
   verumtamen non ad consumptionem eorum emittis manum tuam et si corruerint ipse salvabis
   <font size="2">
    25
   </font>
   flebam quondam super eum qui adflictus erat et conpatiebatur anima mea pauperi
   <font size="2">
    26
   </font>
   expectabam bona et venerunt mihi mala praestolabar lucem et eruperunt tenebrae
   <font size="2">
    27
   </font>
   interiora mea efferbuerunt absque ulla requie praevenerunt me dies adflictionis
   <font size="2">
    28
   </font>
   maerens incedebam sine furore consurgens in turba clamavi
   <font size="2">
    29
   </font>
   frater fui draconum et socius strutionum
   <font size="2">
    30
   </font>
   cutis mea denigrata est super me et ossa mea aruerunt prae caumate
   <font size="2">
    31
   </font>
   versa est in luctum cithara mea et organum meum in vocem flentium
  </p>
  <p>
   <a name="31">
   </a>
   [31]
   <font size="2">
    1
   </font>
   pepigi foedus cum oculis meis ut ne cogitarem quidem de virgine
   <font size="2">
    2
   </font>
   quam enim partem haberet Deus in me desuper et hereditatem Omnipotens de excelsis
   <font size="2">
    3
   </font>
   numquid non perditio est iniquo et alienatio operantibus iniustitiam
   <font size="2">
    4
   </font>
   nonne ipse considerat vias meas et cunctos gressus meos dinumerat
   <font size="2">
    5
   </font>
   si ambulavi in vanitate et festinavit in dolo pes meus
   <font size="2">
    6
   </font>
   adpendat me in statera iusta et sciat Deus simplicitatem meam
   <font size="2">
    7
   </font>
   si declinavit gressus meus de via et si secutum est oculos meos cor meum et in manibus meis adhesit macula
   <font size="2">
    8
   </font>
   seram et alius comedat et progenies mea eradicetur
   <font size="2">
    9
   </font>
   si deceptum est cor meum super mulierem et si ad ostium amici mei insidiatus sum
   <font size="2">
    10
   </font>
   scortum sit alteri uxor mea et super illam incurventur alii
   <font size="2">
    11
   </font>
   hoc enim nefas est et iniquitas maxima
   <font size="2">
    12
   </font>
   ignis est usque ad perditionem devorans et omnia eradicans genimina
   <font size="2">
    13
   </font>
   si contempsi subire iudicium cum servo meo et ancillae meae cum disceptarent adversum me
   <font size="2">
    14
   </font>
   quid enim faciam cum surrexerit ad iudicandum Deus et cum quaesierit quid respondebo illi
   <font size="2">
    15
   </font>
   numquid non in utero fecit me qui et illum operatus est et formavit in vulva unus
   <font size="2">
    16
   </font>
   si negavi quod volebant pauperibus et oculos viduae expectare feci
   <font size="2">
    17
   </font>
   si comedi buccellam meam solus et non comedit pupillus ex ea
   <font size="2">
    18
   </font>
   quia ab infantia mea crevit mecum miseratio et de utero matris meae egressa est mecum
   <font size="2">
    19
   </font>
   si despexi pereuntem eo quod non habuerit indumentum et absque operimento pauperem
   <font size="2">
    20
   </font>
   si non benedixerunt mihi latera eius et de velleribus ovium mearum calefactus est
   <font size="2">
    21
   </font>
   si levavi super pupillum manum meam etiam cum viderem me in porta superiorem
   <font size="2">
    22
   </font>
   umerus meus a iunctura sua cadat et brachium meum cum suis ossibus confringatur
   <font size="2">
    23
   </font>
   semper enim quasi tumentes super me fluctus timui Deum et pondus eius ferre non potui
   <font size="2">
    24
   </font>
   si putavi aurum robur meum et obrizae dixi fiducia mea
   <font size="2">
    25
   </font>
   si laetatus sum super multis divitiis meis et quia plurima repperit manus mea
   <font size="2">
    26
   </font>
   si vidi solem cum fulgeret et lunam incedentem clare
   <font size="2">
    27
   </font>
   et lactatum est in abscondito cor meum et osculatus sum manum meam ore meo
   <font size="2">
    28
   </font>
   quae est iniquitas maxima et negatio contra Deum altissimum
   <font size="2">
    29
   </font>
   si gavisus sum ad ruinam eius qui me oderat et exultavi quod invenisset eum malum
   <font size="2">
    30
   </font>
   non enim dedi ad peccandum guttur meum ut expeterem maledicens animam eius
   <font size="2">
    31
   </font>
   si non dixerunt viri tabernaculi mei quis det de carnibus eius ut saturemur
   <font size="2">
    32
   </font>
   foris non mansit peregrinus ostium meum viatori patuit
   <font size="2">
    33
   </font>
   si abscondi quasi homo peccatum meum et celavi in sinu meo iniquitatem meam
   <font size="2">
    34
   </font>
   si expavi ad multitudinem nimiam et despectio propinquorum terruit me et non magis tacui nec egressus sum ostium
   <font size="2">
    35
   </font>
   quis mihi tribuat auditorem ut desiderium meum Omnipotens audiat et librum scribat ipse qui iudicat
   <font size="2">
    36
   </font>
   ut in umero meo portem illum et circumdem illum quasi coronam mihi
   <font size="2">
    37
   </font>
   per singulos gradus meos pronuntiabo illum et quasi principi offeram eum
   <font size="2">
    38
   </font>
   si adversum me terra mea clamat et cum ipsa sulci eius deflent
   <font size="2">
    39
   </font>
   si fructus eius comedi absque pecunia et animam agricolarum eius adflixi
   <font size="2">
    40
   </font>
   pro frumento oriatur mihi tribulus et pro hordeo spina finita sunt verba Iob
  </p>
  <p>
   <a name="32">
   </a>
   [32]
   <font size="2">
    1
   </font>
   omiserunt autem tres viri isti respondere Iob eo quod iustus sibi videretur
   <font size="2">
    2
   </font>
   et iratus indignatusque Heliu filius Barachel Buzites de cognatione Ram iratus est autem adversus Iob eo quod iustum se esse diceret coram Deo
   <font size="2">
    3
   </font>
   porro adversum amicos eius indignatus est eo quod non invenissent responsionem rationabilem sed tantummodo condemnassent Iob
   <font size="2">
    4
   </font>
   igitur Heliu expectavit Iob loquentem eo quod seniores se essent qui loquebantur
   <font size="2">
    5
   </font>
   cum autem vidisset quod tres respondere non potuissent iratus est vehementer
   <font size="2">
    6
   </font>
   respondensque Heliu filius Barachel Buzites dixit iunior sum tempore vos autem antiquiores idcirco dimisso capite veritus sum indicare vobis meam sententiam
   <font size="2">
    7
   </font>
   sperabam enim quod aetas prolixior loqueretur et annorum multitudo doceret sapientiam
   <font size="2">
    8
   </font>
   sed ut video spiritus est in hominibus et inspiratio Omnipotentis dat intellegentiam
   <font size="2">
    9
   </font>
   non sunt longevi sapientes nec senes intellegunt iudicium
   <font size="2">
    10
   </font>
   ideo dicam audite me ostendam vobis etiam ego meam scientiam
   <font size="2">
    11
   </font>
   expectavi enim sermones vestros audivi prudentiam vestram donec disceptaremini sermonibus
   <font size="2">
    12
   </font>
   et donec putabam vos aliquid dicere considerabam sed ut video non est qui arguere possit Iob et respondere ex vobis sermonibus eius
   <font size="2">
    13
   </font>
   ne forte dicatis invenimus sapientiam Deus proiecit eum non homo
   <font size="2">
    14
   </font>
   nihil locutus est mihi et ego non secundum vestros sermones respondebo illi
   <font size="2">
    15
   </font>
   extimuerunt non responderunt ultra abstuleruntque a se eloquia
   <font size="2">
    16
   </font>
   quoniam igitur expectavi et non sunt locuti steterunt nec responderunt ultra
   <font size="2">
    17
   </font>
   respondebo et ego partem meam et ostendam scientiam meam
   <font size="2">
    18
   </font>
   plenus sum enim sermonibus et coartat me spiritus uteri mei
   <font size="2">
    19
   </font>
   en venter meus quasi mustum absque spiraculo quod lagunculas novas disrumpit
   <font size="2">
    20
   </font>
   loquar et respirabo paululum aperiam labia mea et respondebo
   <font size="2">
    21
   </font>
   non accipiam personam viri et Deum homini non aequabo
   <font size="2">
    22
   </font>
   nescio enim quamdiu subsistam et si post modicum tollat me factor meus
  </p>
  <p>
   <a name="33">
   </a>
   [33]
   <font size="2">
    1
   </font>
   audi igitur Iob eloquia mea et omnes sermones meos ausculta
   <font size="2">
    2
   </font>
   ecce aperui os meum loquatur lingua mea in faucibus meis
   <font size="2">
    3
   </font>
   simplici corde meo sermones mei et sententiam labia mea puram loquentur
   <font size="2">
    4
   </font>
   spiritus Dei fecit me et spiraculum Omnipotentis vivificavit me
   <font size="2">
    5
   </font>
   si potes responde mihi et adversus faciem meam consiste
   <font size="2">
    6
   </font>
   ecce et me sicut et te fecit Deus et de eodem luto ego quoque formatus sum
   <font size="2">
    7
   </font>
   verumtamen miraculum meum non te terreat et eloquentia mea non sit tibi gravis
   <font size="2">
    8
   </font>
   dixisti ergo in auribus meis et vocem verborum audivi
   <font size="2">
    9
   </font>
   mundus sum ego absque delicto inmaculatus et non est iniquitas in me
   <font size="2">
    10
   </font>
   quia querellas in me repperit ideo arbitratus est me inimicum sibi
   <font size="2">
    11
   </font>
   posuit in nervo pedes meos custodivit omnes semitas meas
   <font size="2">
    12
   </font>
   hoc est ergo in quo non es iustificatus respondebo tibi quia maior sit Deus homine
   <font size="2">
    13
   </font>
   adversum eum contendis quod non ad omnia verba responderit tibi
   <font size="2">
    14
   </font>
   semel loquitur Deus et secundo id ipsum non repetit
   <font size="2">
    15
   </font>
   per somnium in visione nocturna quando inruit sopor super homines et dormiunt in lectulo
   <font size="2">
    16
   </font>
   tunc aperit aures virorum et erudiens eos instruit disciplinam
   <font size="2">
    17
   </font>
   ut avertat hominem ab his quae facit et liberet eum de superbia
   <font size="2">
    18
   </font>
   eruens animam eius a corruptione et vitam illius ut non transeat in gladium
   <font size="2">
    19
   </font>
   increpat quoque per dolorem in lectulo et omnia ossa eius marcescere facit
   <font size="2">
    20
   </font>
   abominabilis ei fit in vita sua panis et animae illius cibus ante desiderabilis
   <font size="2">
    21
   </font>
   tabescet caro eius et ossa quae tecta fuerant nudabuntur
   <font size="2">
    22
   </font>
   adpropinquabit corruptioni anima eius et vita illius mortiferis
   <font size="2">
    23
   </font>
   si fuerit pro eo angelus loquens unum de milibus ut adnuntiet hominis aequitatem
   <font size="2">
    24
   </font>
   miserebitur eius et dicet libera eum et non descendat in corruptionem inveni in quo ei propitier
   <font size="2">
    25
   </font>
   consumpta est caro eius a suppliciis revertatur ad dies adulescentiae suae
   <font size="2">
    26
   </font>
   deprecabitur Deum et placabilis ei erit et videbit faciem eius in iubilo et reddet homini iustitiam suam
   <font size="2">
    27
   </font>
   respiciet homines et dicet peccavi et vere deliqui et ut eram dignus non recepi
   <font size="2">
    28
   </font>
   liberavit animam suam ne pergeret in interitum sed vivens lucem videret
   <font size="2">
    29
   </font>
   ecce haec omnia operatur Deus tribus vicibus per singulos
   <font size="2">
    30
   </font>
   ut revocet animas eorum a corruptione et inluminet luce viventium
   <font size="2">
    31
   </font>
   adtende Iob et audi me et tace dum ego loquar
   <font size="2">
    32
   </font>
   si autem habes quod loquaris responde mihi loquere volo enim te apparere iustum
   <font size="2">
    33
   </font>
   quod si non habes audi me tace et docebo te sapientiam
  </p>
  <p>
   <a name="34">
   </a>
   [34]
   <font size="2">
    1
   </font>
   pronuntians itaque Heliu etiam haec locutus est
   <font size="2">
    2
   </font>
   audite sapientes verba mea et eruditi auscultate me
   <font size="2">
    3
   </font>
   auris enim verba probat et guttur escas gustu diiudicat
   <font size="2">
    4
   </font>
   iudicium eligamus nobis et inter nos videamus quid sit melius
   <font size="2">
    5
   </font>
   quia dixit Iob iustus sum et Deus subvertit iudicium meum
   <font size="2">
    6
   </font>
   in iudicando enim me mendacium est violenta sagitta mea absque ullo peccato
   <font size="2">
    7
   </font>
   quis est vir ut est Iob qui bibit subsannationem quasi aquam
   <font size="2">
    8
   </font>
   qui graditur cum operantibus iniquitatem et ambulat cum viris impiis
   <font size="2">
    9
   </font>
   dixit enim non placebit vir Deo etiam si cucurrerit cum eo
   <font size="2">
    10
   </font>
   ideo viri cordati audite me absit a Deo impietas et ab Omnipotente iniquitas
   <font size="2">
    11
   </font>
   opus enim hominis reddet ei et iuxta vias singulorum restituet
   <font size="2">
    12
   </font>
   vere enim Deus non condemnabit frustra nec Omnipotens subvertet iudicium
   <font size="2">
    13
   </font>
   quem constituit alium super terram aut quem posuit super orbem quem fabricatus est
   <font size="2">
    14
   </font>
   si direxerit ad eum cor suum spiritum illius et flatum ad se trahet
   <font size="2">
    15
   </font>
   deficiet omnis caro simul et homo in cinerem revertetur
   <font size="2">
    16
   </font>
   si habes ergo intellectum audi quod dicitur et ausculta vocem eloquii mei
   <font size="2">
    17
   </font>
   numquid qui non amat iudicium sanare potest et quomodo tu eum qui iustus est in tantum condemnas
   <font size="2">
    18
   </font>
   qui dicit regi apostata qui vocat duces impios
   <font size="2">
    19
   </font>
   qui non accipit personas principum nec cognovit tyrannum cum disceptaret contra pauperem opus enim manuum eius sunt universi
   <font size="2">
    20
   </font>
   subito morientur et in media nocte turbabuntur populi et pertransibunt et auferent violentum absque manu
   <font size="2">
    21
   </font>
   oculi enim eius super vias hominum et omnes gressus eorum considerat
   <font size="2">
    22
   </font>
   non sunt tenebrae et non est umbra mortis ut abscondantur ibi qui operantur iniquitatem
   <font size="2">
    23
   </font>
   neque enim ultra in hominis potestate est ut veniat ad Deum in iudicium
   <font size="2">
    24
   </font>
   conteret multos innumerabiles et stare faciet alios pro eis
   <font size="2">
    25
   </font>
   novit enim opera eorum et idcirco inducet noctem et conterentur
   <font size="2">
    26
   </font>
   quasi impios percussit eos in loco videntium
   <font size="2">
    27
   </font>
   qui quasi de industria recesserunt ab eo et omnes vias eius intellegere noluerunt
   <font size="2">
    28
   </font>
   ut pervenire facerent ad eum clamorem egeni et audiret vocem pauperum
   <font size="2">
    29
   </font>
   ipso enim concedente pacem quis est qui condemnet ex quo absconderit vultum quis est qui contempletur eum et super gentem et super omnes homines
   <font size="2">
    30
   </font>
   qui regnare facit hominem hypocritam propter peccata populi
   <font size="2">
    31
   </font>
   quia ergo ego locutus sum ad Deum te quoque non prohibeo
   <font size="2">
    32
   </font>
   si erravi tu doce me si iniquitatem locutus sum ultra non addam
   <font size="2">
    33
   </font>
   numquid a te Deus expetit eam quia displicuit tibi tu enim coepisti loqui et non ego quod si quid nosti melius loquere
   <font size="2">
    34
   </font>
   viri intellegentes loquantur mihi et vir sapiens audiat me
   <font size="2">
    35
   </font>
   Iob autem stulte locutus est et verba illius non sonant disciplinam
   <font size="2">
    36
   </font>
   pater mi probetur Iob usque ad finem ne desinas in hominibus iniquitatis
   <font size="2">
    37
   </font>
   quia addit super peccata sua blasphemiam inter nos interim constringatur et tunc ad iudicium provocet sermonibus suis Deum
  </p>
  <p>
   <a name="35">
   </a>
   [35]
   <font size="2">
    1
   </font>
   igitur Heliu haec rursum locutus est
   <font size="2">
    2
   </font>
   numquid aequa tibi videtur tua cogitatio ut diceres iustior Deo sum
   <font size="2">
    3
   </font>
   dixisti enim non tibi placet quod rectum est vel quid tibi proderit si ego peccavero
   <font size="2">
    4
   </font>
   itaque ego respondebo sermonibus tuis et amicis tuis tecum
   <font size="2">
    5
   </font>
   suspice caelum et intuere et contemplare aethera quod altior te sit
   <font size="2">
    6
   </font>
   si peccaveris quid ei nocebis et si multiplicatae fuerint iniquitates tuae quid facies contra eum
   <font size="2">
    7
   </font>
   porro si iuste egeris quid donabis ei aut quid de manu tua accipiet
   <font size="2">
    8
   </font>
   homini qui similis tui est nocebit impietas tua et filium hominis adiuvabit iustitia tua
   <font size="2">
    9
   </font>
   propter multitudinem calumniatorum clamabunt et heiulabunt propter vim brachii tyrannorum
   <font size="2">
    10
   </font>
   et non dixit ubi est Deus qui fecit me qui dedit carmina in nocte
   <font size="2">
    11
   </font>
   qui docet nos super iumenta terrae et super volucres caeli erudit nos
   <font size="2">
    12
   </font>
   ibi clamabunt et non exaudiet propter superbiam malorum
   <font size="2">
    13
   </font>
   non ergo frustra audiet Deus et Omnipotens singulorum causas intuebitur
   <font size="2">
    14
   </font>
   etiam cum dixeris non considerat iudicare coram eo et expecta eum
   <font size="2">
    15
   </font>
   nunc enim non infert furorem suum nec ulciscitur scelus valde
   <font size="2">
    16
   </font>
   ergo Iob frustra aperit os suum et absque scientia verba multiplicat
  </p>
  <p>
   <a name="36">
   </a>
   [36]
   <font size="2">
    1
   </font>
   addens quoque Heliu haec locutus est
   <font size="2">
    2
   </font>
   sustine me paululum et indicabo tibi adhuc enim habeo quod pro Deo loquar
   <font size="2">
    3
   </font>
   repetam scientiam meam a principio et operatorem meum probabo iustum
   <font size="2">
    4
   </font>
   vere enim absque mendacio sermones mei et perfecta scientia probabitur tibi
   <font size="2">
    5
   </font>
   Deus potentes non abicit cum et ipse sit potens
   <font size="2">
    6
   </font>
   sed non salvat impios et iudicium pauperibus tribuit
   <font size="2">
    7
   </font>
   non aufert a iusto oculos suos et reges in solio conlocat in perpetuum et illi eriguntur
   <font size="2">
    8
   </font>
   et si fuerint in catenis et vinciantur funibus paupertatis
   <font size="2">
    9
   </font>
   indicabit eis opera eorum et scelera eorum quia violenti fuerint
   <font size="2">
    10
   </font>
   revelabit quoque aurem eorum ut corripiat et loquetur ut revertantur ab iniquitate
   <font size="2">
    11
   </font>
   si audierint et observaverint conplebunt dies suos in bono et annos suos in gloria
   <font size="2">
    12
   </font>
   si autem non audierint transibunt per gladium et consumentur in stultitia
   <font size="2">
    13
   </font>
   simulatores et callidi provocant iram Dei neque clamabunt cum vincti fuerint
   <font size="2">
    14
   </font>
   morietur in tempestate anima eorum et vita eorum inter effeminatos
   <font size="2">
    15
   </font>
   eripiet pauperem de angustia sua et revelabit in tribulatione aurem eius
   <font size="2">
    16
   </font>
   igitur salvabit te de ore angusto latissime et non habentis fundamentum subter se requies autem mensae tuae erit plena pinguedine
   <font size="2">
    17
   </font>
   causa tua quasi impii iudicata est causam iudiciumque recipies
   <font size="2">
    18
   </font>
   non te ergo superet ira ut aliquem opprimas nec multitudo donorum inclinet te
   <font size="2">
    19
   </font>
   depone magnitudinem tuam absque tribulatione et omnes robustos fortitudine
   <font size="2">
    20
   </font>
   ne protrahas noctem ut ascendant populi pro eis
   <font size="2">
    21
   </font>
   cave ne declines ad iniquitatem hanc enim coepisti sequi post miseriam
   <font size="2">
    22
   </font>
   ecce Deus excelsus in fortitudine sua et nullus ei similis in legislatoribus
   <font size="2">
    23
   </font>
   quis poterit scrutari vias eius aut quis ei dicere operatus es iniquitatem
   <font size="2">
    24
   </font>
   memento quod ignores opus eius de quo cecinerunt viri
   <font size="2">
    25
   </font>
   omnes homines vident eum unusquisque intuetur procul
   <font size="2">
    26
   </font>
   ecce Deus magnus vincens scientiam nostram numerus annorum eius inaestimabilis
   <font size="2">
    27
   </font>
   qui aufert stillas pluviae et effundit imbres ad instar gurgitum
   <font size="2">
    28
   </font>
   qui de nubibus fluunt quae praetexunt cuncta desuper
   <font size="2">
    29
   </font>
   si voluerit extendere nubes quasi tentorium suum
   <font size="2">
    30
   </font>
   et fulgurare lumine suo desuper cardines quoque maris operiet
   <font size="2">
    31
   </font>
   per haec enim iudicat populos et dat escas multis mortalibus
   <font size="2">
    32
   </font>
   in manibus abscondit lucem et praecipit ei ut rursus adveniat
   <font size="2">
    33
   </font>
   adnuntiat de ea amico suo quod possessio eius sit et ad eam possit ascendere
  </p>
  <p>
   <a name="37">
   </a>
   [37]
   <font size="2">
    1
   </font>
   super hoc expavit cor meum et emotum est de loco suo
   <font size="2">
    2
   </font>
   audite auditionem in terrore vocis eius et sonum de ore illius procedentem
   <font size="2">
    3
   </font>
   subter omnes caelos ipse considerat et lumen illius super terminos terrae
   <font size="2">
    4
   </font>
   post eum rugiet sonitus tonabit voce magnitudinis suae et non investigabitur cum audita fuerit vox eius
   <font size="2">
    5
   </font>
   tonabit Deus in voce sua mirabiliter qui facit magna et inscrutabilia
   <font size="2">
    6
   </font>
   qui praecipit nivi ut descendat in terram et hiemis pluviis et imbri fortitudinis suae
   <font size="2">
    7
   </font>
   qui in manu omnium hominum signat ut noverint singuli opera sua
   <font size="2">
    8
   </font>
   ingredietur bestia latibulum et in antro suo morabitur
   <font size="2">
    9
   </font>
   ab interioribus egreditur tempestas et ab Arcturo frigus
   <font size="2">
    10
   </font>
   flante Deo concrescit gelu et rursum latissimae funduntur aquae
   <font size="2">
    11
   </font>
   frumentum desiderat nubes et nubes spargunt lumen suum
   <font size="2">
    12
   </font>
   quae lustrant per circuitum quocumque eas voluntas gubernantis duxerit ad omne quod praeceperit illis super faciem orbis terrarum
   <font size="2">
    13
   </font>
   sive in una tribu sive in terra sua sive in quocumque loco misericordiae suae eas iusserit inveniri
   <font size="2">
    14
   </font>
   ausculta haec Iob sta et considera miracula Dei
   <font size="2">
    15
   </font>
   numquid scis quando praeceperit Deus pluviis ut ostenderent lucem nubium eius
   <font size="2">
    16
   </font>
   numquid nosti semitas nubium magnas et perfectas scientias
   <font size="2">
    17
   </font>
   nonne vestimenta tua calida sunt cum perflata fuerit terra austro
   <font size="2">
    18
   </font>
   tu forsitan cum eo fabricatus es caelos qui solidissimi quasi aere fusi sunt
   <font size="2">
    19
   </font>
   ostende nobis quid dicamus illi nos quippe involvimur tenebris
   <font size="2">
    20
   </font>
   quis narrabit ei quae loquor etiam si locutus fuerit homo devorabitur
   <font size="2">
    21
   </font>
   at nunc non vident lucem subito aer cogitur in nubes et ventus transiens fugabit eas
   <font size="2">
    22
   </font>
   ab aquilone aurum venit et ad Deum formidolosa laudatio
   <font size="2">
    23
   </font>
   digne eum invenire non possumus magnus fortitudine et iudicio et iustitia et enarrari non potest
   <font size="2">
    24
   </font>
   ideo timebunt eum viri et non audebunt contemplari omnes qui sibi videntur esse sapientes
  </p>
  <p>
   <a name="38">
   </a>
   [38]
   <font size="2">
    1
   </font>
   respondens autem Dominus Iob de turbine dixit
   <font size="2">
    2
   </font>
   quis est iste involvens sententias sermonibus inperitis
   <font size="2">
    3
   </font>
   accinge sicut vir lumbos tuos interrogabo te et responde mihi
   <font size="2">
    4
   </font>
   ubi eras quando ponebam fundamenta terrae indica mihi si habes intellegentiam
   <font size="2">
    5
   </font>
   quis posuit mensuras eius si nosti vel quis tetendit super eam lineam
   <font size="2">
    6
   </font>
   super quo bases illius solidatae sunt aut quis dimisit lapidem angularem eius
   <font size="2">
    7
   </font>
   cum me laudarent simul astra matutina et iubilarent omnes filii Dei
   <font size="2">
    8
   </font>
   quis conclusit ostiis mare quando erumpebat quasi de vulva procedens
   <font size="2">
    9
   </font>
   cum ponerem nubem vestimentum eius et caligine illud quasi pannis infantiae obvolverem
   <font size="2">
    10
   </font>
   circumdedi illud terminis meis et posui vectem et ostia
   <font size="2">
    11
   </font>
   et dixi usque huc venies et non procedes amplius et hic confringes tumentes fluctus tuos
   <font size="2">
    12
   </font>
   numquid post ortum tuum praecepisti diluculo et ostendisti aurorae locum suum
   <font size="2">
    13
   </font>
   et tenuisti concutiens extrema terrae et excussisti impios ex ea
   <font size="2">
    14
   </font>
   restituetur ut lutum signaculum et stabit sicut vestimentum
   <font size="2">
    15
   </font>
   auferetur ab impiis lux sua et brachium excelsum confringetur
   <font size="2">
    16
   </font>
   numquid ingressus es profunda maris et in novissimis abyssis deambulasti
   <font size="2">
    17
   </font>
   numquid apertae tibi sunt portae mortis et ostia tenebrosa vidisti
   <font size="2">
    18
   </font>
   numquid considerasti latitudines terrae indica mihi si nosti omnia
   <font size="2">
    19
   </font>
   in qua via habitet lux et tenebrarum quis locus sit
   <font size="2">
    20
   </font>
   ut ducas unumquodque ad terminos suos et intellegas semitas domus eius
   <font size="2">
    21
   </font>
   sciebas tunc quod nasciturus esses et numerum dierum tuorum noveras
   <font size="2">
    22
   </font>
   numquid ingressus es thesauros nivis aut thesauros grandinis aspexisti
   <font size="2">
    23
   </font>
   quae praeparavi in tempus hostis in diem pugnae et belli
   <font size="2">
    24
   </font>
   per quam viam spargitur lux dividitur aestus super terram
   <font size="2">
    25
   </font>
   quis dedit vehementissimo imbri cursum et viam sonantis tonitrui
   <font size="2">
    26
   </font>
   ut plueret super terram absque homine in deserto ubi nullus mortalium commoratur
   <font size="2">
    27
   </font>
   ut impleret inviam et desolatam et produceret herbas virentes
   <font size="2">
    28
   </font>
   quis est pluviae pater vel quis genuit stillas roris
   <font size="2">
    29
   </font>
   de cuius utero egressa est glacies et gelu de caelo quis genuit
   <font size="2">
    30
   </font>
   in similitudinem lapidis aquae durantur et superficies abyssi constringitur
   <font size="2">
    31
   </font>
   numquid coniungere valebis micantes stellas Pliadis aut gyrum Arcturi poteris dissipare
   <font size="2">
    32
   </font>
   numquid producis luciferum in tempore suo et vesperum super filios terrae consurgere facis
   <font size="2">
    33
   </font>
   numquid nosti ordinem caeli et pones rationem eius in terra
   <font size="2">
    34
   </font>
   numquid elevabis in nebula vocem tuam et impetus aquarum operiet te
   <font size="2">
    35
   </font>
   numquid mittes fulgura et ibunt et revertentia dicent tibi adsumus
   <font size="2">
    36
   </font>
   quis posuit in visceribus hominis sapientiam vel quis dedit gallo intellegentiam
   <font size="2">
    37
   </font>
   quis enarravit caelorum rationem et concentum caeli quis dormire faciet
   <font size="2">
    38
   </font>
   quando fundebatur pulvis in terram et glebae conpingebantur
   <font size="2">
    39
   </font>
   numquid capies leaenae praedam et animam catulorum eius implebis
   <font size="2">
    40
   </font>
   quando cubant in antris et in specubus insidiantur
   <font size="2">
    41
   </font>
   quis praeparat corvo escam suam quando pulli eius ad Deum clamant vagantes eo quod non habeant cibos
  </p>
  <p>
   <a name="39">
   </a>
   [39]
   <font size="2">
    1
   </font>
   numquid nosti tempus partus hibicum in petris vel parturientes cervas observasti
   <font size="2">
    2
   </font>
   dinumerasti menses conceptus earum et scisti tempus partus earum
   <font size="2">
    3
   </font>
   incurvantur ad fetum et pariunt et rugitus emittunt
   <font size="2">
    4
   </font>
   separantur filii earum pergunt ad pastum egrediuntur et non revertuntur ad eas
   <font size="2">
    5
   </font>
   quis dimisit onagrum liberum et vincula eius quis solvit
   <font size="2">
    6
   </font>
   cui dedi in solitudine domum et tabernacula eius in terra salsuginis
   <font size="2">
    7
   </font>
   contemnit multitudinem civitatis clamorem exactoris non audit
   <font size="2">
    8
   </font>
   circumspicit montes pascuae suae et virentia quaeque perquirit
   <font size="2">
    9
   </font>
   numquid volet rinoceros servire tibi aut morabitur ad praesepe tuum
   <font size="2">
    10
   </font>
   numquid alligabis rinocerota ad arandum loro tuo aut confringet glebas vallium post te
   <font size="2">
    11
   </font>
   numquid fiduciam habebis in magna fortitudine eius et derelinques ei labores tuos
   <font size="2">
    12
   </font>
   numquid credes ei quoniam reddat sementem tibi et aream tuam congreget
   <font size="2">
    13
   </font>
   pinna strutionum similis est pinnis herodii et accipitris
   <font size="2">
    14
   </font>
   quando derelinquit in terra ova sua tu forsitan in pulvere calefacis ea
   <font size="2">
    15
   </font>
   obliviscitur quod pes conculcet ea aut bestiae agri conterant
   <font size="2">
    16
   </font>
   duratur ad filios suos quasi non sint sui frustra laboravit nullo timore cogente
   <font size="2">
    17
   </font>
   privavit enim eam Deus sapientia nec dedit illi intellegentiam
   <font size="2">
    18
   </font>
   cum tempus fuerit in altum alas erigit deridet equitem et ascensorem eius
   <font size="2">
    19
   </font>
   numquid praebebis equo fortitudinem aut circumdabis collo eius hinnitum
   <font size="2">
    20
   </font>
   numquid suscitabis eum quasi lucustas gloria narium eius terror
   <font size="2">
    21
   </font>
   terram ungula fodit exultat audacter in occursum pergit armatis
   <font size="2">
    22
   </font>
   contemnit pavorem nec cedit gladio
   <font size="2">
    23
   </font>
   super ipsum sonabit faretra vibrabit hasta et clypeus
   <font size="2">
    24
   </font>
   fervens et fremens sorbet terram nec reputat tubae sonare clangorem
   <font size="2">
    25
   </font>
   ubi audierit bucinam dicet va procul odoratur bellum exhortationem ducum et ululatum exercitus
   <font size="2">
    26
   </font>
   numquid per sapientiam tuam plumescit accipiter expandens alas suas ad austrum
   <font size="2">
    27
   </font>
   aut ad praeceptum tuum elevabitur aquila et in arduis ponet nidum suum
   <font size="2">
    28
   </font>
   in petris manet et in praeruptis silicibus commoratur atque inaccessis rupibus
   <font size="2">
    29
   </font>
   inde contemplatur escam et de longe oculi eius prospiciunt
   <font size="2">
    30
   </font>
   pulli eius lambent sanguinem et ubicumque cadaver fuerit statim adest
   <font size="2">
    31
   </font>
   et adiecit Dominus et locutus est ad Iob
   <font size="2">
    32
   </font>
   numquid qui contendit cum Deo tam facile conquiescit utique qui arguit Deum debet respondere ei
   <font size="2">
    33
   </font>
   respondens autem Iob Domino dixit
   <font size="2">
    34
   </font>
   qui leviter locutus sum respondere quid possum manum meam ponam super os meum
   <font size="2">
    35
   </font>
   unum locutus sum quod utinam non dixissem et alterum quibus ultra non addam
  </p>
  <p>
   <a name="40">
   </a>
   [40]
   <font size="2">
    1
   </font>
   respondens autem Dominus Iob de turbine ait
   <font size="2">
    2
   </font>
   accinge sicut vir lumbos tuos interrogabo te et indica mihi
   <font size="2">
    3
   </font>
   numquid irritum facies iudicium meum et condemnabis me ut tu iustificeris
   <font size="2">
    4
   </font>
   et si habes brachium sicut Deus et si voce simili tonas
   <font size="2">
    5
   </font>
   circumda tibi decorem et in sublime erigere et esto gloriosus et speciosis induere vestibus
   <font size="2">
    6
   </font>
   disperge superbos furore tuo et respiciens omnem arrogantem humilia
   <font size="2">
    7
   </font>
   respice cunctos superbos et confunde eos et contere impios in loco suo
   <font size="2">
    8
   </font>
   absconde eos in pulvere simul et facies eorum demerge in foveam
   <font size="2">
    9
   </font>
   et ego confitebor quod salvare te possit dextera tua
   <font size="2">
    10
   </font>
   ecce Behemoth quem feci tecum faenum quasi bos comedet
   <font size="2">
    11
   </font>
   fortitudo eius in lumbis eius et virtus illius in umbilicis ventris eius
   <font size="2">
    12
   </font>
   constringit caudam suam quasi cedrum nervi testiculorum eius perplexi sunt
   <font size="2">
    13
   </font>
   ossa eius velut fistulae aeris cartilago illius quasi lamminae ferreae
   <font size="2">
    14
   </font>
   ipse principium est viarum Dei qui fecit eum adplicabit gladium eius
   <font size="2">
    15
   </font>
   huic montes herbas ferunt omnes bestiae agri ludent ibi
   <font size="2">
    16
   </font>
   sub umbra dormit in secreto calami et locis humentibus
   <font size="2">
    17
   </font>
   protegunt umbrae umbram eius circumdabunt eum salices torrentis
   <font size="2">
    18
   </font>
   ecce absorbebit fluvium et non mirabitur habet fiduciam quod influat Iordanis in os eius
   <font size="2">
    19
   </font>
   in oculis eius quasi hamo capiet eum et in sudibus perforabit nares eius
   <font size="2">
    20
   </font>
   an extrahere poteris Leviathan hamo et fune ligabis linguam eius
   <font size="2">
    21
   </font>
   numquid pones circulum in naribus eius et armilla perforabis maxillam eius
   <font size="2">
    22
   </font>
   numquid multiplicabit ad te preces aut loquetur tibi mollia
   <font size="2">
    23
   </font>
   numquid feriet tecum pactum et accipies eum servum sempiternum
   <font size="2">
    24
   </font>
   numquid inludes ei quasi avi aut ligabis illum ancillis tuis
   <font size="2">
    25
   </font>
   concident eum amici divident illum negotiatores
   <font size="2">
    26
   </font>
   numquid implebis sagenas pelle eius et gurgustium piscium capite illius
   <font size="2">
    27
   </font>
   pone super eum manum tuam memento belli nec ultra addas loqui
   <font size="2">
    28
   </font>
   ecce spes eius frustrabitur eum et videntibus cunctis praecipitabitur
  </p>
  <p>
   <a name="41">
   </a>
   [41]
   <font size="2">
    1
   </font>
   non quasi crudelis suscitabo eum quis enim resistere potest vultui meo
   <font size="2">
    2
   </font>
   quis ante dedit mihi ut reddam ei omnia quae sub caelo sunt mea sunt
   <font size="2">
    3
   </font>
   non parcam ei et verbis potentibus et ad deprecandum conpositis
   <font size="2">
    4
   </font>
   quis revelavit faciem indumenti eius et in medium oris eius quis intrabit
   <font size="2">
    5
   </font>
   portas vultus eius quis aperiet per gyrum dentium eius formido
   <font size="2">
    6
   </font>
   corpus illius quasi scuta fusilia et conpactum squamis se prementibus
   <font size="2">
    7
   </font>
   una uni coniungitur et ne spiraculum quidem incedit per eas
   <font size="2">
    8
   </font>
   una alteri adherebunt et tenentes se nequaquam separabuntur
   <font size="2">
    9
   </font>
   sternutatio eius splendor ignis et oculi eius ut palpebrae diluculi
   <font size="2">
    10
   </font>
   de ore eius lampades procedunt sicut taedae ignis accensae
   <font size="2">
    11
   </font>
   de naribus eius procedit fumus sicut ollae succensae atque ferventis
   <font size="2">
    12
   </font>
   halitus eius prunas ardere facit et flamma de ore eius egreditur
   <font size="2">
    13
   </font>
   in collo eius morabitur fortitudo et faciem eius praecedet egestas
   <font size="2">
    14
   </font>
   membra carnium eius coherentia sibi mittet contra eum fulmina et ad locum alium non ferentur
   <font size="2">
    15
   </font>
   cor eius indurabitur quasi lapis et stringetur quasi malleatoris incus
   <font size="2">
    16
   </font>
   cum sublatus fuerit timebunt angeli et territi purgabuntur
   <font size="2">
    17
   </font>
   cum adprehenderit eum gladius subsistere non poterit neque hasta neque torax
   <font size="2">
    18
   </font>
   reputabit enim quasi paleas ferrum et quasi lignum putridum aes
   <font size="2">
    19
   </font>
   non fugabit eum vir sagittarius in stipulam versi sunt ei lapides fundae
   <font size="2">
    20
   </font>
   quasi stipulam aestimabit malleum et deridebit vibrantem hastam
   <font size="2">
    21
   </font>
   sub ipso erunt radii solis sternet sibi aurum quasi lutum
   <font size="2">
    22
   </font>
   fervescere faciet quasi ollam profundum mare ponet quasi cum unguenta bulliunt
   <font size="2">
    23
   </font>
   post eum lucebit semita aestimabit abyssum quasi senescentem
   <font size="2">
    24
   </font>
   non est super terram potestas quae conparetur ei qui factus est ut nullum timeret
   <font size="2">
    25
   </font>
   omne sublime videt ipse est rex super universos filios superbiae
  </p>
  <p>
   <a name="42">
   </a>
   [42]
   <font size="2">
    1
   </font>
   respondens autem Iob Domino dixit
   <font size="2">
    2
   </font>
   scio quia omnia potes et nulla te latet cogitatio
   <font size="2">
    3
   </font>
   quis est iste qui celat consilium absque scientia ideo insipienter locutus sum et quae ultra modum excederent scientiam meam
   <font size="2">
    4
   </font>
   audi et ego loquar interrogabo et ostende mihi
   <font size="2">
    5
   </font>
   auditu auris audivi te nunc autem oculus meus videt te
   <font size="2">
    6
   </font>
   idcirco ipse me reprehendo et ago paenitentiam in favilla et cinere
   <font size="2">
    7
   </font>
   postquam autem locutus est Dominus verba haec ad Iob dixit ad Eliphaz Themaniten iratus est furor meus in te et in duos amicos tuos quoniam non estis locuti coram me rectum sicut servus meus Iob
   <font size="2">
    8
   </font>
   sumite igitur vobis septem tauros et septem arietes et ite ad servum meum Iob et offerte holocaustum pro vobis Iob autem servus meus orabit pro vobis faciem eius suscipiam ut non vobis inputetur stultitia neque enim locuti estis ad me recta sicut servus meus Iob
   <font size="2">
    9
   </font>
   abierunt ergo Eliphaz Themanites et Baldad Suites et Sophar Naamathites et fecerunt sicut locutus fuerat ad eos Dominus et suscepit Dominus faciem Iob
   <font size="2">
    10
   </font>
   Dominus quoque conversus est ad paenitentiam Iob cum oraret ille pro amicis suis et addidit Dominus omnia quaecumque fuerant Iob duplicia
   <font size="2">
    11
   </font>
   venerunt autem ad eum omnes fratres sui et universae sorores suae et cuncti qui noverant eum prius et comederunt cum eo panem in domo eius et moverunt super eum caput et consolati sunt eum super omni malo quod intulerat Dominus super eum et dederunt ei unusquisque ovem unam et inaurem auream unam
   <font size="2">
    12
   </font>
   Dominus autem benedixit novissimis Iob magis quam principio eius et facta sunt ei quattuordecim milia ovium et sex milia camelorum et mille iuga boum et mille asinae
   <font size="2">
    13
   </font>
   et fuerunt ei septem filii et filiae tres
   <font size="2">
    14
   </font>
   et vocavit nomen unius Diem et nomen secundae Cassia et nomen tertiae Cornu stibii
   <font size="2">
    15
   </font>
   non sunt autem inventae mulieres speciosae sicut filiae Iob in universa terra deditque eis pater suus hereditatem inter fratres earum
   <font size="2">
    16
   </font>
   vixit autem Iob post haec centum quadraginta annis et vidit filios suos et filios filiorum suorum usque ad quartam generationem et mortuus est senex et plenus dierum
  </p>
  <p class="border">
  </p>
 </body>
</div>