<div>
 Numbers
 <body>
  <p class="pagehead">
   NUMERI
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Locutusque est Dominus ad Moysen in deserto Sinai in tabernaculo foederis, prima die mensis secundi, anno altero egressionis eorum ex Aegypto, dicens:
   <font size="2">
    2
   </font>
   Tollite summam universae congregationis filiorum Israel per cognationes et domos suas, et nomina singulorum, quidquid sexus est masculini
   <font size="2">
    3
   </font>
   a vigesimo anno et supra, omnium virorum fortium ex Israel, et numerabitis eos per turmas suas, tu et Aaron.
  </p>
  <p>
   <font size="2">
    4
   </font>
   Eruntque vobiscum principes tribuum ac domorum in cognationibus suis,
   <font size="2">
    5
   </font>
   quorum ista sunt nomina: de Ruben, Elisur, filius Sedeur;
   <font size="2">
    6
   </font>
   de Simeon, Salamiel filius Surisaddai;
   <font size="2">
    7
   </font>
   de Iuda, Nahasson filius Aminadab;
   <font size="2">
    8
   </font>
   de Issachar, Nathanael filius Suar;
   <font size="2">
    9
   </font>
   de Zabulon, Eliab filius Helon;
   <font size="2">
    10
   </font>
   filiorum autem Ioseph, de Ephraim, Elisama filius Ammiud; de Manasse, Gamaliel filius Phadassur;
   <font size="2">
    11
   </font>
   de Beniamin, Abidan filius Gedeonis;
   <font size="2">
    12
   </font>
   de Dan, Ahiezer filius Ammisaddai;
   <font size="2">
    13
   </font>
   de Aser, Phegiel filius Ochran;
   <font size="2">
    14
   </font>
   de Gad, Eliasaph filius Duel;
   <font size="2">
    15
   </font>
   de Nephthali, Ahira filius Enan.
  </p>
  <p>
   <font size="2">
    16
   </font>
   Hi nobilissimi principes multitudinis per tribus et cognationes suas, et capita exercitus Israel,
   <font size="2">
    17
   </font>
   quos tulerunt Moyses et Aaron cum omni vulgi multitudine:
   <font size="2">
    18
   </font>
   et congregaverunt primo die mensis secundi, recensentes eos per cognationes, et domos, ac familias, et capita, et nomina singulorum a vigesimo anno et supra,
   <font size="2">
    19
   </font>
   sicut praeceperat Dominus Moysi. Numeratique sunt in deserto Sinai.
  </p>
  <p>
   <font size="2">
    20
   </font>
   De Ruben primogenito Israelis per generationes et familias ac domos suas, et nomina capitum singulorum, omne quod sexus est masculini a vigesimo anno et supra, procedentium ad bellum,
   <font size="2">
    21
   </font>
   quadraginta sex millia quingenti.
  </p>
  <p>
   <font size="2">
    22
   </font>
   De filiis Simeon per generationes et familias ac domos cognationum suarum recensiti sunt per nomina et capita singulorum, omne quod sexus est masculini a vigesimo anno et supra, procedentium ad bellum,
   <font size="2">
    23
   </font>
   quinquaginta novem millia trecenti.
  </p>
  <p>
   <font size="2">
    24
   </font>
   De filiis Gad per generationes et familias ac domos cognationum suarum recensiti sunt per nomina singulorum a viginti annis et supra, omnes qui ad bella procederent,
   <font size="2">
    25
   </font>
   quadraginta quinque millia sexcenti quinquaginta.
  </p>
  <p>
   <font size="2">
    26
   </font>
   De filiis Iuda per generationes et familias ac domos cognationum suarum, per nomina singulorum a vigesimo anno et supra, omnes qui poterant ad bella procedere,
   <font size="2">
    27
   </font>
   recensiti sunt septuaginta quatuor millia sexcenti.
  </p>
  <p>
   <font size="2">
    28
   </font>
   De filiis Issachar, per generationes et familias ac domos cognationum suarum, per nomina singulorum a vigesimo anno et supra, omnes qui ad bella procederent,
   <font size="2">
    29
   </font>
   recensiti sunt quinquaginta quatuor millia quadringenti.
  </p>
  <p>
   <font size="2">
    30
   </font>
   De filiis Zabulon per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,
   <font size="2">
    31
   </font>
   quinquaginta septem millia quadringenti.
  </p>
  <p>
   <font size="2">
    32
   </font>
   De filiis Ioseph, filiorum Ephraim per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,
   <font size="2">
    33
   </font>
   quadraginta millia quingenti.
  </p>
  <p>
   <font size="2">
    34
   </font>
   Porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra, omnes qui poterant ad bella procedere,
   <font size="2">
    35
   </font>
   triginta duo millia ducenti.
  </p>
  <p>
   <font size="2">
    36
   </font>
   De filiis Beniamin per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,
   <font size="2">
    37
   </font>
   triginta quinque millia quadringenti.
  </p>
  <p>
   <font size="2">
    38
   </font>
   De filiis Dan per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,
   <font size="2">
    39
   </font>
   sexaginta duo millia septingenti.
  </p>
  <p>
   <font size="2">
    40
   </font>
   De filiis Aser per generationes et familias ac domos cognationum suarum recensiti sunt per nomina singulorum a vigesimo anno et supra, omnes qui poterant ad bella procedere,
   <font size="2">
    41
   </font>
   quadraginta millia et mille quingenti.
  </p>
  <p>
   <font size="2">
    42
   </font>
   De filiis Nephthali per generationes et familias ac domos cognationum suarum recensiti sunt nominibus singulorum a vigesimo anno et supra, omnes qui poterant ad bella procedere,
   <font size="2">
    43
   </font>
   quinquaginta tria millia quadringenti.
  </p>
  <p>
   <font size="2">
    44
   </font>
   Hi sunt, quos numeraverunt Moyses et Aaron, et duodecim principes Israel, singulos per domos cognationum suarum.
   <font size="2">
    45
   </font>
   Fueruntque omnis numerus filiorum Israel per domos et familias suas a vigesimo anno et supra, qui poterant ad bella procedere,
   <font size="2">
    46
   </font>
   sexcenta tria millia virorum quingenti quinquaginta.
  </p>
  <p>
   <font size="2">
    47
   </font>
   Levitae autem in tribu familiarum suarum non sunt numerati cum eis.
   <font size="2">
    48
   </font>
   Locutusque est Dominus ad Moysen, dicens:
   <font size="2">
    49
   </font>
   Tribum Levi noli numerare, neque pones summam eorum cum filiis Israel:
   <font size="2">
    50
   </font>
   sed constitue eos super tabernaculum testimonii et cuncta vasa eius, et quidquid ad caeremonias pertinet. Ipsi portabunt tabernaculum et omnia utensilia eius: et erunt in ministerio, ac per gyrum tabernaculi metabuntur.
   <font size="2">
    51
   </font>
   Cum proficiscendum fuerit, deponent Levitae tabernaculum; cum castrametandum, erigent. Quisquis externorum accesserit, occidetur.
   <font size="2">
    52
   </font>
   Metabuntur autem castra filii Israel unusquisque per turmas et cuneos atque exercitum suum.
   <font size="2">
    53
   </font>
   Porro Levitae per gyrum tabernaculi figent tentoria, ne fiat indignatio super multitudinem filiorum Israel, et excubabunt in custodiis tabernaculi testimonii.
  </p>
  <p>
   <font size="2">
    54
   </font>
   Fecerunt ergo filii Israel iuxta omnia quae praeceperat Dominus Moysi.
  </p>
  <p>
   <a name="2">
   </a>
   [2]
   <font size="2">
    1
   </font>
   Locutusque est Dominus ad Moysen et Aaron, dicens:
   <font size="2">
    2
   </font>
   Singuli per turmas, signa, atque vexilla, et domos cognationum suarum, castrametabuntur filii Israel, per gyrum tabernaculi foederis.
  </p>
  <p>
   <font size="2">
    3
   </font>
   Ad orientem Iudas figet tentoria per turmas exercitus sui: eritque princeps filiorum eius Nahasson filius Aminadab.
   <font size="2">
    4
   </font>
   Et omnis de stirpe eius summa pugnantium, septuaginta quatuor millia sexcenti.
   <font size="2">
    5
   </font>
   Iuxta eum castrametati sunt de tribu Issachar, quorum princeps fuit Nathanael filius Suar.
   <font size="2">
    6
   </font>
   Et omnis numerus pugnatorum eius quinquaginta quatuor millia quadringenti.
   <font size="2">
    7
   </font>
   In tribu Zabulon princeps fuit Eliab filius Helon.
   <font size="2">
    8
   </font>
   Omnis de stirpe eius exercitus pugnatorum, quinquaginta septem millia quadringenti.
   <font size="2">
    9
   </font>
   Universi qui in castris Iudae enumerati sunt, fuerunt centum octoginta sex millia quadringenti: et per turmas suas primi egredientur.
  </p>
  <p>
   <font size="2">
    10
   </font>
   In castris filiorum Ruben ad meridianam plagam erit princeps Elisur filius Sedeur.
   <font size="2">
    11
   </font>
   Et cunctus exercitus pugnatorum eius qui numerati sunt, quadraginta sex millia quingenti.
   <font size="2">
    12
   </font>
   Iuxta eum castrametati sunt de tribu Simeon: quorum princeps fuit Salamiel filius Surisaddai.
   <font size="2">
    13
   </font>
   Et cunctus exercitus pugnatorum eius qui numerati sunt, quinquaginta novem millia trecenti.
   <font size="2">
    14
   </font>
   In tribu Gad princeps fuit Eliasaph filius Duel.
   <font size="2">
    15
   </font>
   Et cunctus exercitus pugnatorum eius, qui numerati sunt, quadraginta quinque millia sexcenti quinquaginta.
   <font size="2">
    16
   </font>
   Omnes qui recensiti sunt in castris Ruben, centum quinquaginta millia et mille quadringenti quinquaginta per turmas suas: in secundo loco proficiscentur.
  </p>
  <p>
   <font size="2">
    17
   </font>
   Levabitur autem tabernaculum testimonii per officia Levitarum, et turmas eorum: quomodo erigetur, ita et deponetur. Singuli per loca et ordines suos proficiscentur.
  </p>
  <p>
   <font size="2">
    18
   </font>
   Ad occidentalem plagam erunt castra filiorum Ephraim, quorum princeps fuit Elisama filius Ammiud.
   <font size="2">
    19
   </font>
   Cunctus exercitus pugnatorum eius, qui numerati sunt, quadraginta millia quingenti.
   <font size="2">
    20
   </font>
   Et cum eis tribus filiorum Manasse, quorum princeps fuit Gamaliel filius Phadassur.
   <font size="2">
    21
   </font>
   Cunctusque exercitus pugnatorum eius, qui numerati sunt, triginta duo millia ducenti.
   <font size="2">
    22
   </font>
   In tribu filiorum Beniamin princeps fuit Abidan filius Gedeonis.
   <font size="2">
    23
   </font>
   Et cunctus exercitus pugnatorum eius, qui recensiti sunt, triginta quinque millia quadringenti.
   <font size="2">
    24
   </font>
   Omnes qui numerati sunt in castris Ephraim, centum octo millia centum per turmas suas: tertii proficiscentur.
  </p>
  <p>
   <font size="2">
    25
   </font>
   Ad aquilonis partem castrametati sunt filii Dan: quorum princeps fuit Ahiezer filius Ammisaddai.
   <font size="2">
    26
   </font>
   Cunctus exercitus pugnatorum eius, qui numerati sunt, sexaginta duo millia septingenti.
   <font size="2">
    27
   </font>
   Iuxta eum fixere tentoria de tribu Aser: quorum princeps fuit Phegiel filius Ochran.
   <font size="2">
    28
   </font>
   Cunctus exercitus pugnatorum eius, qui numerati sunt, quadraginta millia et mille quingenti.
   <font size="2">
    29
   </font>
   De tribu filiorum Nephthali princeps fuit Ahira filius Enan.
   <font size="2">
    30
   </font>
   Cunctus exercitus pugnatorum eius, quinquaginta tria millia quadringenti.
   <font size="2">
    31
   </font>
   Omnes qui numerati sunt in castris Dan, fuerunt centum quinquaginta septem millia sexcenti: et novissimi proficiscentur.
  </p>
  <p>
   <font size="2">
    32
   </font>
   Hic numerus filiorum Israel, per domos cognationum suarum et turmas divisi exercitus, sexcenta tria millia quingenti quinquaginta.
   <font size="2">
    33
   </font>
   Levitae autem non sunt numerati inter filios Israel: sic enim praeceperat Dominus Moysi.
  </p>
  <p>
   <font size="2">
    34
   </font>
   Feceruntque filii Israel iuxta omnia quae mandaverat Dominus. Castrametati sunt per turmas suas, et profecti per familias ac domos patrum suorum.
  </p>
  <p>
   <a name="3">
   </a>
   [3]
   <font size="2">
    1
   </font>
   Hae sunt generationes Aaron et Moysi in die qua locutus est Dominus ad Moysen in monte Sinai.
  </p>
  <p>
   <font size="2">
    2
   </font>
   Et haec nomina filiorum Aaron: primogenitus eius Nadab, deinde Abiu, et Eleazar, et Ithamar.
   <font size="2">
    3
   </font>
   Haec nomina filiorum Aaron sacerdotum qui uncti sunt, et quorum repletae et consecratae manus ut sacerdotio fungerentur.
   <font size="2">
    4
   </font>
   Mortui sunt enim Nadab et Abiu cum offerrent ignem alienum in conspectu Domini in deserto Sinai, absque liberis: functique sunt sacerdotio Eleazar et Ithamar coram Aaron patre suo.
  </p>
  <p>
   <font size="2">
    5
   </font>
   Locutusque est Dominus ad Moysen, dicens:
   <font size="2">
    6
   </font>
   Applica tribum Levi, et fac stare in conspectu Aaron sacerdotis ut ministrent ei, et excubent,
   <font size="2">
    7
   </font>
   et observent quidquid ad cultum pertinet multitudinis coram tabernaculo testimonii,
   <font size="2">
    8
   </font>
   et custodiant vasa tabernaculi, servientes in ministerio eius.
   <font size="2">
    9
   </font>
   Dabisque dono Levitas
   <font size="2">
    10
   </font>
   Aaron et filiis eius, quibus traditi sunt a filiis Israel. Aaron autem et filios eius constitues super cultum sacerdotii. Externus, qui ad ministrandum accesserit, morietur.
  </p>
  <p>
   <font size="2">
    11
   </font>
   Locutusque est Dominus ad Moysen, dicens:
   <font size="2">
    12
   </font>
   Ego tuli Levitas a filiis Israel pro omni primogenito, qui aperit vulvam in filiis Israel, eruntque Levitae mei.
   <font size="2">
    13
   </font>
   Meum est enim omne primogenitum: ex quo percussi primogenitos in terra Aegypti, sanctificavi mihi quidquid primum nascitur in Israel: ab homine usque ad pecus, mei sunt. Ego Dominus.
  </p>
  <p>
   <font size="2">
    14
   </font>
   Locutusque est Dominus ad Moysen in deserto Sinai, dicens:
   <font size="2">
    15
   </font>
   Numera filios Levi per domos patrum suorum et familias, omnem masculum ab uno mense et supra.
   <font size="2">
    16
   </font>
   Numeravit Moyses, ut praeceperat Dominus,
   <font size="2">
    17
   </font>
   et inventi sunt filii Levi per nomina sua, Gerson et Caath et Merari.
   <font size="2">
    18
   </font>
   Filii Gerson: Lebni et Semei.
   <font size="2">
    19
   </font>
   Filii Caath: Amram et Iesaar, Hebron et Oziel.
   <font size="2">
    20
   </font>
   Filii Merari: Moholi et Musi.
  </p>
  <p>
   <font size="2">
    21
   </font>
   De Gerson fuere familiae duae, Lebnitica, et Semeitica:
   <font size="2">
    22
   </font>
   quarum numeratus est populus sexus masculini ab uno mense et supra, septem millia quingenti.
   <font size="2">
    23
   </font>
   Hi post tabernaculum metabuntur ad occidentem,
   <font size="2">
    24
   </font>
   sub principe Eliasaph filio Lael.
   <font size="2">
    25
   </font>
   Et habebunt excubias in tabernaculo foederis,
   <font size="2">
    26
   </font>
   ipsum tabernaculum et operimentum eius, tentorium quod trahitur ante fores tecti foederis, et cortinas atrii: tentorium quoque quod appenditur in introitu atrii tabernaculi, et quidquid ad ritum altaris pertinet, funes tabernaculi et omnia utensilia eius.
  </p>
  <p>
   <font size="2">
    27
   </font>
   Cognatio Caath habebit populos Amramitas et Iesaaritas et Hebronitas et Ozielitas. Hae sunt familiae Caathitarum recensitae per nomina sua.
   <font size="2">
    28
   </font>
   Omnes generis masculini ab uno mense et supra, octo millia sexcenti habebunt excubias sanctuarii,
   <font size="2">
    29
   </font>
   et castrametabuntur ad meridianam plagam.
   <font size="2">
    30
   </font>
   Princepsque eorum erit Elisaphan filius Oziel:
   <font size="2">
    31
   </font>
   et custodient arcam, mensamque et candelabrum, altaria et vasa sanctuarii, in quibus ministratur, et velum, cunctamque huiuscemodi supellectilem.
   <font size="2">
    32
   </font>
   Princeps autem principum Levitarum Eleazar filius Aaron sacerdotis, erit super excubitores custodiae sanctuarii.
  </p>
  <p>
   <font size="2">
    33
   </font>
   At vero de Merari erunt populi Moholitae et Musitae recensiti per nomina sua:
   <font size="2">
    34
   </font>
   omnes generis masculini ab uno mense et supra, sex millia ducenti.
   <font size="2">
    35
   </font>
   Princeps eorum Suriel filius Abihaiel: in plaga septentrionali castrametabuntur.
   <font size="2">
    36
   </font>
   Erunt sub custodia eorum tabulae tabernaculi et vectes, et columnae ac bases earum, et omnia quae ad cultum huiuscemodi pertinent:
   <font size="2">
    37
   </font>
   columnaeque atrii per circuitum cum basibus suis, et paxilli cum funibus.
  </p>
  <p>
   <font size="2">
    38
   </font>
   Castrametabuntur ante tabernaculum foederis, id est, ad orientalem plagam, Moyses et Aaron cum filiis suis, habentes custodiam sanctuarii in medio filiorum Israel. Quisquis alienus accesserit, morietur.
  </p>
  <p>
   <font size="2">
    39
   </font>
   Omnes Levitae, quos numeraverunt Moyses et Aaron iuxta praeceptum Domini per familias suas in genere masculino a mense uno et supra, fuerunt viginti duo millia.
  </p>
  <p>
   <font size="2">
    40
   </font>
   Et ait Dominus ad Moysen: Numera primogenitos sexus masculini de filiis Israel ab uno mense et supra, et habebis summam eorum.
   <font size="2">
    41
   </font>
   Tollesque Levitas mihi pro omni primogenito filiorum Israel: ego sum Dominus: et pecora eorum pro universis primogenitis pecorum filiorum Israel.
   <font size="2">
    42
   </font>
   Recensuit Moyses, sicut praeceperat Dominus, primogenitos filiorum Israel:
   <font size="2">
    43
   </font>
   et fuerunt masculi per nomina sua, a mense uno et supra, viginti duo millia ducenti septuaginta tres.
  </p>
  <p>
   <font size="2">
    44
   </font>
   Locutusque est Dominus ad Moysen, dicens:
   <font size="2">
    45
   </font>
   Tolle Levitas pro primogenitis filiorum Israel, et pecora Levitarum pro pecoribus eorum, eruntque Levitae mei. Ego sum Dominus.
   <font size="2">
    46
   </font>
   In pretio autem ducentorum septuaginta trium, qui excedunt numerum Levitarum de primogenitis filiorum Israel,
   <font size="2">
    47
   </font>
   accipies quinque siclos per singula capita ad mensuram sanctuarii (siclus habet viginti obolos):
   <font size="2">
    48
   </font>
   dabisque pecuniam Aaron et filiis eius pretium eorum qui supra sunt.
  </p>
  <p>
   <font size="2">
    49
   </font>
   Tulit igitur Moyses pecuniam eorum, qui fuerant amplius, et quos redemerant a Levitis,
   <font size="2">
    50
   </font>
   pro primogenitis filiorum Israel, mille trecentorum sexaginta quinque siclorum iuxta pondus sanctuarii:
   <font size="2">
    51
   </font>
   et dedit eam Aaron et filiis eius iuxta verbum quod praeceperat sibi Dominus.
  </p>
  <p>
   <a name="4">
   </a>
   [4]
   <font size="2">
    1
   </font>
   Locutusque est Dominus ad Moysen et Aaron, dicens:
   <font size="2">
    2
   </font>
   Tolle summam filiorum Caath de medio Levitarum per domos et familias suas,
   <font size="2">
    3
   </font>
   a trigesimo anno et supra, usque ad quinquagesimum annum, omnium qui ingrediuntur ut stent et ministrent in tabernaculo foederis.
  </p>
  <p>
   <font size="2">
    4
   </font>
   Hic est cultus filiorum Caath: tabernaculum foederis, et Sanctum sanctorum
   <font size="2">
    5
   </font>
   ingredientur Aaron et filii eius, quando movenda sunt castra, et deponent velum quod pendet ante fores, involventque eo arcam testimonii,
   <font size="2">
    6
   </font>
   et operient rursum velamine ianthinarum pellium, extendentque desuper pallium totum hyacinthinum, et inducent vectes.
   <font size="2">
    7
   </font>
   Mensam quoque propositionis involvent hyacinthino pallio, et ponent cum ea thuribula et mortariola, cyathos et crateras ad liba fundenda: panes semper in ea erunt:
   <font size="2">
    8
   </font>
   extendentque desuper pallium coccineum, quod rursum operient velamento ianthinarum pellium, et inducent vectes.
   <font size="2">
    9
   </font>
   Sument et pallium hyacinthinum, quo operient candelabrum cum lucernis et forcipibus suis et emunctoriis et cunctis vasis olei, quae ad cocinnandas lucernas necessaria sunt:
   <font size="2">
    10
   </font>
   et super omnia ponent operimentum ianthinarum pellium, et inducent vectes.
   <font size="2">
    11
   </font>
   Necnon et altare aureum involvent hyacinthino vestimento, et extendent desuper operimentum ianthinarum pellium, inducentque vectes.
   <font size="2">
    12
   </font>
   Omnia vasa, quibus ministratur in sanctuario, involvent hyacinthino pallio, et extendent desuper operimentum ianthinarum pellium, inducentque vectes.
   <font size="2">
    13
   </font>
   Sed et altare mundabunt cinere, et involvent illud purpureo vestimento,
   <font size="2">
    14
   </font>
   ponentque cum eo omnia vasa, quibus in ministerio eius utuntur, id est, ignium receptacula, fuscinulas ac tridentes, uncinos et batilla. Cuncta vasa altaris operient simul velamine ianthinarum pellium, et inducent vectes.
   <font size="2">
    15
   </font>
   Cumque involverint Aaron et filii eius sanctuarium et omnia vasa eius in commotione castrorum, tunc intrabunt filii Caath ut portent involuta: et non tangent vasa sanctuarii, ne moriantur. Ista sunt onera filiorum Caath in tabernaculo foederis:
   <font size="2">
    16
   </font>
   super quos erit Eleazar filius Aaron sacerdotis, ad cuius curam pertinet oleum ad concinnandas lucernas, et compositionis incensum, et sacrificium, quod semper offertur, et oleum unctionis, et quidquid ad cultum tabernaculi pertinet, omniumque vasorum, quae in sanctuario sunt.
  </p>
  <p>
   <font size="2">
    17
   </font>
   Locutusque est Dominus ad Moysen et Aaron, dicens:
   <font size="2">
    18
   </font>
   Nolite perdere populum Caath de medio Levitarum:
   <font size="2">
    19
   </font>
   sed hoc facite eis, ut vivant, et non moriantur, si tetigerint Sancta sanctorum. Aaron et filii eius intrabunt, ipsique disponent opera singulorum, et divident quid portare quis debeat.
   <font size="2">
    20
   </font>
   Alii nulla curiositate videant quae sunt in sanctuario priusquam involvantur, alioquin morientur.
  </p>
  <p>
   <font size="2">
    21
   </font>
   Locutusque est Dominus ad Moysen, dicens:
   <font size="2">
    22
   </font>
   Tolle summam etiam filiorum Gerson per domos ac familias et cognationes suas,
   <font size="2">
    23
   </font>
   a triginta annis et supra, usque ad annos quinquaginta. Numera omnes qui ingrediuntur et ministrant in tabernaculo foederis.
  </p>
  <p>
   <font size="2">
    24
   </font>
   Hoc est officium familiae Gersonitarum,
   <font size="2">
    25
   </font>
   ut portent cortinas tabernaculi et tectum foederis, operimentum aliud, et super omnia velamen ianthinum tentoriumque quod pendet in introitu tabernaculi foederis,
   <font size="2">
    26
   </font>
   cortinas atrii, et velum in introitu quod est ante tabernaculum. Omnia quae ad altare pertinent, funiculos, et vasa ministerii,
   <font size="2">
    27
   </font>
   iubente Aaron et filiis eius, portabunt filii Gerson: et scient singuli cui debeant oneri mancipari.
   <font size="2">
    28
   </font>
   Hic est cultus familiae Gersonitarum in tabernaculo foederis, eruntque sub manu Ithamar filii Aaron sacerdotis.
  </p>
  <p>
   <font size="2">
    29
   </font>
   Filios quoque Merari per familias et domos patrum suorum recensebis,
   <font size="2">
    30
   </font>
   a triginta annis et supra, usque ad annos quinquaginta, omnes qui ingrediuntur ad officium ministerii sui et cultum foederis testimonii.
  </p>
  <p>
   <font size="2">
    31
   </font>
   Haec sunt onera eorum: portabunt tabulas tabernaculi et vectes eius, columnas ac bases earum,
   <font size="2">
    32
   </font>
   columnas quoque atrii per circuitum cum basibus et paxillis et funibus suis. Omnia vasa et supellectilem ad numerum accipient, sicque portabunt.
   <font size="2">
    33
   </font>
   Hoc est officium familiae Meraritarum et ministerium in tabernaculo foederis: eruntque sub manu Ithamar filii Aaron sacerdotis.
  </p>
  <p>
   <font size="2">
    34
   </font>
   Recensuerunt igitur Moyses et Aaron et principes synagogae filios Caath per cognationes et domos patrum suorum,
   <font size="2">
    35
   </font>
   a triginta annis et supra, usque ad annum quinquagesimum, omnes qui ingrediuntur ad ministerium tabernaculi foederis:
   <font size="2">
    36
   </font>
   et inventi sunt duo millia septingenti quinquaginta.
   <font size="2">
    37
   </font>
   Hic est numerus populi Caath qui intrant tabernaculum foederis: hos numeravit Moyses et Aaron iuxta sermonem Domini per manum Moysi.
  </p>
  <p>
   <font size="2">
    38
   </font>
   Numerati sunt et filii Gerson per cognationes et domos patrum suorum,
   <font size="2">
    39
   </font>
   a triginta annos et supra, usque ad quinquagesimum annum, omnes qui ingrediuntur ut ministrent in tabernaculo foederis:
   <font size="2">
    40
   </font>
   et inventi sunt duo millia sexcenti triginta.
   <font size="2">
    41
   </font>
   Hic est populus Gersonitarum, quos numeraverunt Moyses et Aaron iuxta verbum Domini.
  </p>
  <p>
   <font size="2">
    42
   </font>
   Numerati sunt et filii Merari per cognationes et domos patrum suorum,
   <font size="2">
    43
   </font>
   a triginta annis et supra, usque ad annum quinquagesimum, omnes qui ingrediuntur ad explendos ritus tabernaculi foederis:
   <font size="2">
    44
   </font>
   et inventi sunt tria millia ducenti.
   <font size="2">
    45
   </font>
   Hic est numerus filiorum Merari, quos recensuerunt Moyses et Aaron iuxta imperium Domini per manum Moysi.
  </p>
  <p>
   <font size="2">
    46
   </font>
   Omnes qui recensiti sunt de Levitis, et quos recenseri fecit ad nomen Moyses et Aaron, et principes Israel per cognationes et domos patrum suorum,
   <font size="2">
    47
   </font>
   a triginta annis et supra, usque ad annum quinquagesimum, ingredientes ad ministerium tabernaculi, et onera portanda,
   <font size="2">
    48
   </font>
   fuerunt simul octo millia quingenti octoginta.
   <font size="2">
    49
   </font>
   Iuxta verbum Domini recensuit eos Moyses, unumquemque iuxta officium et onera sua, sicut praeceperat ei Dominus.
  </p>
  <p>
   <a name="5">
   </a>
   [5]
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Praecipe filiis Israel, ut eiciant de castris omnem leprosum, et qui semine fluit, pollutusque est super mortuo:
   <font size="2">
    3
   </font>
   tam masculum quam feminam eicite de castris, ne contaminent ea cum habitaverint vobiscum.
   <font size="2">
    4
   </font>
   Feceruntque ita filii Israel, et eiecerunt eos extra castra, sicut locutus erat Dominus Moysi.
  </p>
  <p>
   <font size="2">
    5
   </font>
   Locutusque est Dominus ad Moysen, dicens:
   <font size="2">
    6
   </font>
   Loquere ad filios Israel: Vir, sive mulier, cum fecerint ex omnibus peccatis, quae solent hominibus accidere, et per negligentiam transgressi fuerint mandatum Domini, atque deliquerint,
   <font size="2">
    7
   </font>
   confitebuntur peccatum suum, et reddent ipsum caput, quintamque partem desuper, ei in quem peccaverint.
   <font size="2">
    8
   </font>
   Sin autem non fuerit qui recipiat, dabunt Domino, et erit sacerdotis, excepto ariete, qui offertur pro expiatione, ut sit placabilis hostia.
  </p>
  <p>
   <font size="2">
    9
   </font>
   Omnes quoque primitiae, quas offerunt filii Israel, ad sacerdotem pertinent:
   <font size="2">
    10
   </font>
   et quidquid in sanctuarium offertur a singulis, et traditur manibus sacerdotis, ipsius erit.
  </p>
  <p>
   <font size="2">
    11
   </font>
   Locutusque est Dominus ad Moysen, dicens:
   <font size="2">
    12
   </font>
   Loquere ad filios Israel, et dices ad eos: Vir cuius uxor erraverit, maritumque contemnens
   <font size="2">
    13
   </font>
   dormierit cum altero viro, et hoc maritus deprehendere non quiverit, sed latet adulterium, et testibus argui non potest, quia non est inventa in stupro:
   <font size="2">
    14
   </font>
   si spiritus zelotypiae concitaverit virum contra uxorem suam, quae vel polluta est, vel falsa suspicione appetitur:
   <font size="2">
    15
   </font>
   adducet eam ad sacerdotem, et offeret oblationem pro illa, decimam partem sati farinae hordeaceae: non fundet super eam oleum, nec imponet thus: quia sacrificium zelotypiae est, et oblatio investigans adulterium.
  </p>
  <p>
   <font size="2">
    16
   </font>
   Offeret igitur eam sacerdos, et statuet coram Domino,
   <font size="2">
    17
   </font>
   assumetque aquam sanctam in vase fictili, et pauxillum terrae de pavimento tabernaculi mittet in eam.
   <font size="2">
    18
   </font>
   Cumque steterit mulier in conspectu Domini, discooperiet caput eius, et ponet super manus illius sacrificium recordationis, et oblationem zelotypiae: ipse autem tenebit aquas amarissimas, in quibus cum execratione maledicta congessit.
   <font size="2">
    19
   </font>
   Adiurabitque eam, et dicet: Si non dormivit vir alienus tecum, et si non polluta es deserto mariti throno, non te nocebunt aquae istae amarissimae, in quas maledicta congessi.
   <font size="2">
    20
   </font>
   Sin autem declinasti a viro tuo, atque polluta es, et concubuisti cum altero viro:
   <font size="2">
    21
   </font>
   his maledictionibus subiacebis: det te Dominus in maledictionem, exemplumque cunctorum in populo suo: putrescere faciat femur tuum, et tumens uterus tuus disrumpatur.
   <font size="2">
    22
   </font>
   Ingrediantur aquae maledictae in ventrem tuum, et utero tumescente putrescat femur. Et respondebit mulier: Amen, amen.
  </p>
  <p>
   <font size="2">
    23
   </font>
   Scribetque sacerdos in libello ista maledicta, et delebit ea aquis amarissimis, in quas maledicta congessit,
   <font size="2">
    24
   </font>
   et dabit ei bibere. Quas cum exhauserit,
   <font size="2">
    25
   </font>
   tollet sacerdos de manu eius sacrificium zelotypiae, et elevabit illud coram Domino, imponetque illud super altare, ita dumtaxat ut prius:
   <font size="2">
    26
   </font>
   pugillum sacrificii tollat de eo, quod offertur, et incendat super altare: et sic potum det mulieri aquas amarissimas.
   <font size="2">
    27
   </font>
   Quas cum biberit, si polluta est, et contempto viro adulterii rea, pertransibunt eam aquae maledictionis, et inflato ventre, computrescet femur: eritque mulier in maledictionem, et in exemplum omni populo.
   <font size="2">
    28
   </font>
   Quod si polluta non fuerit, erit innoxia, et faciet liberos.
  </p>
  <p>
   <font size="2">
    29
   </font>
   Ista est lex zelotypiae. Si declinaverit mulier a viro suo, et si polluta fuerit,
   <font size="2">
    30
   </font>
   maritusque zelotypiae spiritu concitatus adduxerit eam in conspectu Domini, et fecerit ei sacerdos iuxta omnia quae scripta sunt:
   <font size="2">
    31
   </font>
   maritus absque culpa erit, et illa recipiet iniquitatem suam.
  </p>
  <p>
   <a name="6">
   </a>
   [6]
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Loquere ad filios Israel, et dices ad eos: Vir, sive mulier, cum fecerint votum ut sanctificentur, et se voluerint Domino consecrare:
   <font size="2">
    3
   </font>
   a vino, et omni quod inebriare potest, abstinebunt. Acetum ex vino, et ex qualibet alia potione, et quidquid de uva exprimitur, non bibent: uvas recentes siccasque non comedent
   <font size="2">
    4
   </font>
   cunctis diebus quibus ex voto Domino consecrantur: quidquid ex vinea esse potest, ab uva passa usque ad acinum non comedent.
   <font size="2">
    5
   </font>
   Omni tempore separationis suae novacula non transibit per caput eius usque ad completum diem, quo Domino consecratur. Sanctus erit, crescente caesarie capitis eius.
   <font size="2">
    6
   </font>
   Omni tempore consecrationis suae, super mortuum non ingredietur,
   <font size="2">
    7
   </font>
   nec super patris quidem et matris et fratris sororisque funere contaminabitur, quia consecratio Dei sui super caput eius est.
   <font size="2">
    8
   </font>
   Omnibus diebus separationis suae sanctus erit Domino.
  </p>
  <p>
   <font size="2">
    9
   </font>
   Sin autem mortuus fuerit subito quispiam coram eo, polluetur caput consecrationis eius: quod radet illico in eadem die purgationis suae, et rursum septima.
   <font size="2">
    10
   </font>
   In octava autem die offeret duos turtures, vel duos pullos columbae sacerdoti in introitu foederis testimonii.
   <font size="2">
    11
   </font>
   Faciet sacerdos unum pro peccato, et alterum in holocaustum, et deprecabitur pro eo, quia peccavit super mortuo: sanctificabitque caput eius in die illo:
   <font size="2">
    12
   </font>
   et consecrabit Domino dies separationis illius, offerens agnum anniculum pro peccato: ita tamen ut dies priores irriti fiant, quoniam polluta est sanctificatio eius.
  </p>
  <p>
   <font size="2">
    13
   </font>
   Ista est lex consecrationis. Cum dies, quos ex voto decreverat, complebuntur, adducet eum ad ostium tabernaculi foederis,
   <font size="2">
    14
   </font>
   et offeret oblationes eius Domino, agnum anniculum immaculatum in holocaustum, et ovem anniculam immaculatam pro peccato, et arietem immaculatum, hostiam pacificam,
   <font size="2">
    15
   </font>
   canistrum quoque panum azymorum qui conspersi sint oleo, et lagana absque fermento uncta oleo, ac libamina singulorum:
   <font size="2">
    16
   </font>
   quae offeret sacerdos coram Domino, et faciet tam pro peccato, quam in holocaustum.
   <font size="2">
    17
   </font>
   Arietem vero immolabit hostiam pacificam Domino, offerens simul canistrum azymorum, et libamenta quae ex more debentur.
   <font size="2">
    18
   </font>
   Tunc radetur nazaraeus ante ostium tabernaculi foederis caesarie consecrationis suae: tolletque capillos eius, et ponet super ignem, qui est suppositus sacrificio pacificorum:
   <font size="2">
    19
   </font>
   et armum coctum arietis, tortamque absque fermento unam de canistro, et laganum azymum unum, et tradet in manus nazaraei, postquam rasum fuerit caput eius.
   <font size="2">
    20
   </font>
   Susceptaque rursum ab eo, elevabit in conspectu Domini: et sanctificata sacerdotis erunt, sicut pectusculum, quod separari iussum est, et femur. Post haec, potest bibere nazaraeus vinum.
  </p>
  <p>
   <font size="2">
    21
   </font>
   Ista est lex nazaraei, cum voverit oblationem suam Domino tempore consecrationis suae, exceptis his, quae invenerit manus eius: iuxta quod mente devoverat, ita faciet ad perfectionem sanctificationis suae.
  </p>
  <p>
   <font size="2">
    22
   </font>
   Locutusque est Dominus ad Moysen, dicens:
   <font size="2">
    23
   </font>
   Loquere Aaron et filiis eius: Sic benedicetis filiis Israel, et dicetis eis:
   <font size="2">
    24
   </font>
   Benedicat tibi Dominus, et custodiat te.
   <font size="2">
    25
   </font>
   Ostendat Dominus faciem suam tibi, et misereatur tui.
   <font size="2">
    26
   </font>
   Convertat Dominus vultum suum ad te, et det tibi pacem.
   <font size="2">
    27
   </font>
   Invocabuntque nomen meum super filios Israel, et ego benedicam eis.
  </p>
  <p>
   <a name="7">
   </a>
   [7]
   <font size="2">
    1
   </font>
   Factum est autem in die qua complevit Moyses tabernaculum, et erexit illud, unxitque et sanctificavit cum omnibus vasis suis, altare similiter et omnia vasa eius:
   <font size="2">
    2
   </font>
   obtulerunt principes Israel et capita familiarum, qui erant per singulas tribus, praefectique eorum, qui numerati fuerant,
   <font size="2">
    3
   </font>
   munera coram Domino sex plaustra tecta cum duodecim bobus. Unum plaustrum obtulere duo duces, et unum bovem singuli, obtuleruntque ea in conspectu tabernaculi.
   <font size="2">
    4
   </font>
   Ait autem Dominus ad Moysen:
   <font size="2">
    5
   </font>
   Suscipe ab eis ut serviant in ministerio tabernaculi, et trades ea Levitis iuxta ordinem ministerii sui.
   <font size="2">
    6
   </font>
   Itaque cum suscepisset Moyses plaustra et boves, tradidit eos Levitis.
   <font size="2">
    7
   </font>
   Duo plaustra et quatuor boves dedit filiis Gerson, iuxta id quod habebant necessarium.
   <font size="2">
    8
   </font>
   Quatuor alia plaustra et octo boves dedit filiis Merari secundum officia et cultum suum, sub manu Ithamar filii Aaron sacerdotis.
   <font size="2">
    9
   </font>
   Filiis autem Caath non dedit plaustra et boves: quia in sanctuario serviunt, et onera propriis portant humeris.
  </p>
  <p>
   <font size="2">
    10
   </font>
   Igitur obtulerunt duces in dedicationem altaris, die qua unctum est, oblationem suam ante altare.
   <font size="2">
    11
   </font>
   Dixitque Dominus ad Moysen: Singuli duces per singulos dies offerant munera in dedicationem altaris.
  </p>
  <p>
   <font size="2">
    12
   </font>
   Primo die obtulit oblationem suam Nahasson filius Aminadab de tribu Iuda:
   <font size="2">
    13
   </font>
   fueruntque in ea acetabulum argenteum pondo centum triginta siclorum, phiala argentea habens septuaginta siclos, iuxta pondus sanctuarii, utrumque plenum simila conspersa oleo in sacrificium:
   <font size="2">
    14
   </font>
   mortariolum ex decem siclis aureis plenum incenso:
   <font size="2">
    15
   </font>
   bovem de armento, et arietem, et agnum anniculum in holocaustum:
   <font size="2">
    16
   </font>
   hircumque pro peccato:
   <font size="2">
    17
   </font>
   et in sacrificio pacificorum boves duos, arietes quinque, hircos quinque, agnos anniculos quinque. Haec est oblatio Nahasson filii Aminadab.
  </p>
  <p>
   <font size="2">
    18
   </font>
   Secundo die obtulit Nathanael filius Suar, dux de tribu Issachar,
   <font size="2">
    19
   </font>
   acetabulum argenteum appendens centum triginta siclos, phialam argenteam habentem septuaginta siclos, iuxta pondus sanctuarii, utrumque plenum simila conspersa oleo in sacrificium:
   <font size="2">
    20
   </font>
   mortariolum aureum habens decem siclos plenum incenso:
   <font size="2">
    21
   </font>
   bovem de armento, et arietem, et agnum anniculum in holocaustum:
   <font size="2">
    22
   </font>
   hircumque pro peccato:
   <font size="2">
    23
   </font>
   et in sacrificio pacificorum boves duos, arietes quinque, hircos quinque, agnos anniculos quinque. Haec fuit oblatio Nathanael filii Suar.
  </p>
  <p>
   <font size="2">
    24
   </font>
   Tertio die princeps filiorum Zabulon, Eliab filius Helon,
   <font size="2">
    25
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum similia conspersa oleo in sacrificium:
   <font size="2">
    26
   </font>
   mortariolum aureum appendens decem siclos, plenum incenso:
   <font size="2">
    27
   </font>
   bovem de armento, et arietem, et agnum anniculum in holocaustum:
   <font size="2">
    28
   </font>
   hircumque pro peccato:
   <font size="2">
    29
   </font>
   et in sacrificio pacificorum boves duos, arietes quinque, hircos quinque, agnos anniculos quinque. Haec est oblatio Eliab filii Helon.
  </p>
  <p>
   <font size="2">
    30
   </font>
   Die quarto princeps filiorum Ruben, Elisur filius Sedeur,
   <font size="2">
    31
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    32
   </font>
   mortariolum aureum appendens decem siclos, plenum incenso:
   <font size="2">
    33
   </font>
   bovem de armento, et arietem, et agnum anniculum in holocaustum:
   <font size="2">
    34
   </font>
   hircumque pro peccato:
   <font size="2">
    35
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Elisur filii Sedeur.
  </p>
  <p>
   <font size="2">
    36
   </font>
   Die quinto princeps filiorum Simeon, Salamiel filius Surisaddai,
   <font size="2">
    37
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    38
   </font>
   mortariolum aureum appendens decem siclos, plenum incenso:
   <font size="2">
    39
   </font>
   bovem de armento, et arietem, et agnum anniculum in holocaustum:
   <font size="2">
    40
   </font>
   hircumque pro peccato:
   <font size="2">
    41
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Salamiel filii Surisaddai.
  </p>
  <p>
   <font size="2">
    42
   </font>
   Die sexto princeps filiorum Gad, Eliasaph filius Duel,
   <font size="2">
    43
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    44
   </font>
   mortariolum aureum appendens decem siclos, plenum incenso:
   <font size="2">
    45
   </font>
   bovem de armento, et arietem, et agnum anniculum in holocaustum:
   <font size="2">
    46
   </font>
   hircumque pro peccato:
   <font size="2">
    47
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Eliasaph filii Duel.
  </p>
  <p>
   <font size="2">
    48
   </font>
   Die septimo princeps filiorum Ephraim, Elisama filius Ammiud,
   <font size="2">
    49
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    50
   </font>
   mortariolum aureum appendens decem siclos, plenum incenso:
   <font size="2">
    51
   </font>
   bovem de armento, et arietem, et agnum anniculum in holocaustum:
   <font size="2">
    52
   </font>
   hircumque pro peccato:
   <font size="2">
    53
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Elisama filii Ammiud.
  </p>
  <p>
   <font size="2">
    54
   </font>
   Die octavo, princeps filiorum Manasse, Gamaliel filius Phadassur,
   <font size="2">
    55
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    56
   </font>
   mortariolum aureum appendens decem siclos, plenum incenso:
   <font size="2">
    57
   </font>
   bovem de armento, et arietem, et agnum anniculum in holocaustum:
   <font size="2">
    58
   </font>
   hircumque pro peccato:
   <font size="2">
    59
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Gamaliel filii Phadassur.
  </p>
  <p>
   <font size="2">
    60
   </font>
   Die nono princeps filiorum Beniamin, Abidan filius Gedeonis,
   <font size="2">
    61
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    62
   </font>
   mortariolum aureum appendens decem siclos, plenum incenso:
   <font size="2">
    63
   </font>
   bovem de armento, et arietem, et agnum anniculum in holocaustum:
   <font size="2">
    64
   </font>
   hircumque pro peccato:
   <font size="2">
    65
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Abidan filii Gedeonis.
  </p>
  <p>
   <font size="2">
    66
   </font>
   Die decimo princeps filiorum Dan, Ahiezer filius Ammisaddai,
   <font size="2">
    67
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    68
   </font>
   mortariolum aureum appendens decem siclos, plenum incenso:
   <font size="2">
    69
   </font>
   bovem de armento, et arietem, et agnum anniculum in holocaustum:
   <font size="2">
    70
   </font>
   hircumque pro peccato:
   <font size="2">
    71
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Ahiezer filii Ammisaddai.
  </p>
  <p>
   <font size="2">
    72
   </font>
   Die undecimo princeps filiorum Aser, Phegiel filius Ochran,
   <font size="2">
    73
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    74
   </font>
   mortariolum aureum appendens decem siclos, plenum incenso:
   <font size="2">
    75
   </font>
   bovem de armento, et arietem, et agnum anniculum in holocaustum:
   <font size="2">
    76
   </font>
   hircumque pro peccato:
   <font size="2">
    77
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Phegiel filii Ochran.
  </p>
  <p>
   <font size="2">
    78
   </font>
   Die duodecimo princeps filiorum Nephthali, Ahira filius Enan,
   <font size="2">
    79
   </font>
   obtulit acetabulum argenteum appendens centum triginta siclos, phialam argenteam habentem septuaginta siclos, ad pondus sanctuarii, utrumque plenum simila conspersa oleo in sacrificum:
   <font size="2">
    80
   </font>
   mortariolum aureum appendens decem siclos, plenum incenso:
   <font size="2">
    81
   </font>
   bovem de armento, et arietem, et agnum anniculum in holocaustum:
   <font size="2">
    82
   </font>
   hircumque pro peccato:
   <font size="2">
    83
   </font>
   et in hostias pacificorum boves duos, arietes quinque, hircos quinque, agnos anniculos quinque. Haec fuit oblatio Ahira filii Enan.
  </p>
  <p>
   <font size="2">
    84
   </font>
   Haec in dedicatione altaris oblata sunt a principibus Israel, in die qua consecratum est: acetabula argentea duodecim: phialae argenteae duodecim: mortariola aurea duodecim:
   <font size="2">
    85
   </font>
   ita ut centum triginta siclos argenti haberet unum acetabulum, et septuaginta siclos haberet una phiala: id est, in commune vasorum omnium ex argento sicli duo millia quadringenti, pondere sanctuarii:
   <font size="2">
    86
   </font>
   mortariola aurea duodecim plena incenso, denos siclos appendentia pondere sanctuarii: id est, simul auri sicli centum viginti:
   <font size="2">
    87
   </font>
   boves de armento in holocaustum duodecim, arietes duodecim, agni anniculi duodecim, et libamenta eorum: hirci duodecim pro peccato.
   <font size="2">
    88
   </font>
   In hostias pacificorum, boves viginti quatuor, arietes sexaginta, hirci sexaginta, agni anniculi sexaginta. Haec oblata sunt in dedicatione altaris, quando unctum est.
  </p>
  <p>
   <font size="2">
    89
   </font>
   Cumque ingrederetur Moyses tabernaculum foederis, ut consuleret oraculum, audiebat vocem loquentis ad se de propitiatorio quod erat super arcam testimonii inter duos cherubim, unde et loquebatur ei.
  </p>
  <p>
   <a name="8">
   </a>
   [8]
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Loquere Aaron, et dices ad eum: Cum posueris septem lucernas, candelabrum in australi parte erigatur. Hoc igitur praecipe ut lucernae contra boream e regione respiciant ad mensam panum propositionis, contra eam partem, quam candelabrum respicit, lucere debebunt.
   <font size="2">
    3
   </font>
   Fecitque Aaron, et imposuit lucernas super candelabrum, ut praeceperat Dominus Moysi.
   <font size="2">
    4
   </font>
   Haec autem erat factura candelabri, ex auro ductili, tam medius stipes, quam cuncta quae ex utroque calamorum latere nascebantur: iuxta exemplum quod ostendit Dominus Moysi, ita operatus est candelabrum.
  </p>
  <p>
   <font size="2">
    5
   </font>
   Et locutus est Dominus ad Moysen, dicens:
   <font size="2">
    6
   </font>
   Tolle Levitas de medio filiorum Israel, et purificabis eos
   <font size="2">
    7
   </font>
   iuxta hunc ritum: aspergantur aqua lustrationis, et radant omnes pilos carnis suae. Cumque laverint vestimenta sua, et mundati fuerint,
   <font size="2">
    8
   </font>
   tollent bovem de armentis, et libamentum eius similam oleo conspersam: bovem autem alterum de armento tu accipies pro peccato:
   <font size="2">
    9
   </font>
   et applicabis Levitas coram tabernaculo foederis, convocata omni multitudine filiorum Israel.
   <font size="2">
    10
   </font>
   Cumque Levitae fuerint coram Domino, ponent filii Israel manus suas super eos.
   <font size="2">
    11
   </font>
   Et offeret Aaron Levitas, munus in conspectu Domini a filiis Israel, ut serviant in ministerio eius.
   <font size="2">
    12
   </font>
   Levitae quoque ponent manus suas super capita boum, e quibus unum facies pro peccato, et alterum in holocaustum Domini, ut depreceris pro eis.
   <font size="2">
    13
   </font>
   Statuesque Levitas in conspectu Aaron et filiorum eius, et consecrabis oblatos Domino,
   <font size="2">
    14
   </font>
   ac separabis de medio filiorum Israel, ut sint mei.
   <font size="2">
    15
   </font>
   Et postea ingredientur tabernaculum foederis, ut serviant mihi.
  </p>
  <p>
   Sicque purificabis et consecrabis eos in oblationem Domini: quoniam dono donati sunt mihi a filiis Israel.
   <font size="2">
    16
   </font>
   Pro primogenitis quae aperiunt omnem vulvam in Israel, accepi eos.
   <font size="2">
    17
   </font>
   Mea sunt enim omnia primogenita filiorum Israel, tam ex hominibus quam ex iumentis. Ex die quo percussi omne primogenitum in terra Aegypti, sanctificavi eos mihi:
   <font size="2">
    18
   </font>
   et tuli Levitas pro cunctis primogenitis filiorum Israel,
   <font size="2">
    19
   </font>
   tradidique eos dono Aaron et filiis eius de medio populi, ut serviant mihi pro Israel in tabernaculo foederis, et orent pro eis ne sit in populo plaga, si ausi fuerint accedere ad sanctuarium.
  </p>
  <p>
   <font size="2">
    20
   </font>
   Feceruntque Moyses et Aaron et omnis multitudo filiorum Israel super Levitas quae praeceperat Dominus Moysi:
   <font size="2">
    21
   </font>
   purificatique sunt, et laverunt vestimenta sua. Elevavitque eos Aaron in conspectu Domini, et oravit pro eis,
   <font size="2">
    22
   </font>
   ut purificati ingrederentur ad officia sua in tabernaculum foederis coram Aaron et filiis eius. Sicut praeceperat Dominus Moysi de Levitis, ita factum est.
  </p>
  <p>
   <font size="2">
    23
   </font>
   Locutusque est Dominus ad Moysen, dicens:
   <font size="2">
    24
   </font>
   Haec est lex Levitarum: a viginti quinque annis et supra, ingredientur ut ministrent in tabernaculo foederis.
   <font size="2">
    25
   </font>
   Cumque quinquagesimum annum aetatis impleverint, servire cessabunt,
   <font size="2">
    26
   </font>
   eruntque ministri fratrum suorum in tabernaculo foederis, ut custodiant quae sibi fuerunt commendata: opera autem ipsa non faciant. Sic dispones Levitis in custodiis suis.
  </p>
  <p>
   <a name="9">
   </a>
   [9]
   <font size="2">
    1
   </font>
   Locutus est Dominus ad Moysen in deserto Sinai anno secundo, postquam egressi sunt de terra Aegypti, mense primo, dicens:
   <font size="2">
    2
   </font>
   Faciant filii Israel Phase in tempore suo,
   <font size="2">
    3
   </font>
   quartadecima die mensis huius ad vesperam, iuxta omnes caeremonias et iustificationes eius.
   <font size="2">
    4
   </font>
   Praecepitque Moyses filiis Israel ut facerent Phase.
   <font size="2">
    5
   </font>
   Qui fecerunt tempore suo, quartadecima die mensis ad vesperam, in monte Sinai. Iuxta omnia quae mandaverat Dominus Moysi, fecerunt filii Israel.
  </p>
  <p>
   <font size="2">
    6
   </font>
   Ecce autem quidam immundi super anima hominis, qui non poterant facere Phase in die illo, accedentes ad Moysen et Aaron,
   <font size="2">
    7
   </font>
   dixerunt eis: Immundi sumus super anima hominis: quare fraudamur ut non valeamus oblationem offerre Domino in tempore suo inter filios Israel?
   <font size="2">
    8
   </font>
   Quibus respondit Moyses: State ut consulam quid praecipiat Dominus de vobis.
  </p>
  <p>
   <font size="2">
    9
   </font>
   Locutusque est Dominus ad Moysen, dicens:
   <font size="2">
    10
   </font>
   Loquere filiis Israel: Homo, qui fuerit immundus super anima, sive in via procul in gente vestra, faciat Phase Domino
   <font size="2">
    11
   </font>
   in mense secundo, quartadecima die mensis ad vesperam. Cum azymis et lactucis agrestibus comedent illud:
   <font size="2">
    12
   </font>
   non relinquent ex eo quippiam usque mane, et os eius non confringent: omnem ritum Phase observabunt.
  </p>
  <p>
   <font size="2">
    13
   </font>
   Si quis autem et mundus est, et in itinere non fuit, et tamen non fecit Phase, exterminabitur anima illa de populis suis, quia sacrificium Domino non obtulit tempore suo: peccatum suum ipse portabit.
   <font size="2">
    14
   </font>
   Peregrinus quoque et advena si fuerint apud vos, facient Phase Domino iuxta caeremonias et iustificationes eius. Praeceptum idem erit apud vos tam advenae quam indigenae.
  </p>
  <p>
   <font size="2">
    15
   </font>
   Igitur die qua erectum est tabernaculum, operuit illud nubes. A vespere autem super tentorium erat quasi species ignis usque mane.
   <font size="2">
    16
   </font>
   Sic fiebat iugiter: per diem operiebat illud nubes, et per noctem quasi species ignis.
   <font size="2">
    17
   </font>
   Cumque ablata fuisset nubes, quae tabernaculum protegebat, tunc proficiscebantur filii Israel: et in loco ubi stetisset nubes, ibi castrametabantur.
   <font size="2">
    18
   </font>
   Ad imperium Domini proficiscebantur, et ad imperium illius figebant tabernaculum. Cunctis diebus quibus stabat nubes super tabernaculum, manebant in eodem loco:
   <font size="2">
    19
   </font>
   et si evenisset ut multo tempore maneret super illud, erant filii Israel in excubiis Domini, et non proficiscebantur
   <font size="2">
    20
   </font>
   quot diebus fuisset nubes super tabernaculum. Ad imperium Domini erigebant tentoria, et ad imperium illius deponebant.
   <font size="2">
    21
   </font>
   Si fuisset nubes a vespere usque mane, et statim diluculo tabernaculum reliquisset, proficiscebantur: et si post diem et noctem recessisset, dissipabant tentoria.
   <font size="2">
    22
   </font>
   Si vero biduo aut uno mense vel longiori tempore fuisset super tabernaculum, manebant filii Israel in eodem loco, et non proficiscebantur: statim autem ut recessisset, movebant castra.
  </p>
  <p>
   <font size="2">
    23
   </font>
   Per verbum Domini figebant tentoria, et per verbum illius proficiscebantur: erantque in excubiis Domini iuxta imperium eius per manum Moysi.
  </p>
  <p>
   <a name="10">
   </a>
   [10]
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Fac tibi duas tubas argenteas ductiles, quibus convocare possis multitudinem quando movenda sunt castra.
   <font size="2">
    3
   </font>
   Cumque increpueris tubis, congregabitur ad te omnis turba ad ostium tabernaculi foederis.
   <font size="2">
    4
   </font>
   Si semel clangueris, venient ad te principes, et capita multitudinis Israel.
   <font size="2">
    5
   </font>
   Si autem prolixior atque concisus clangor increpuerit, movebunt castra primi qui sunt ad orientalem plagam.
   <font size="2">
    6
   </font>
   In secundo autem sonitu et pari ululatu tubae, levabunt tentoria qui habitant ad meridiem; et iuxta hunc modum reliqui facient, ululantibus tubis in profectionem.
   <font size="2">
    7
   </font>
   Quando autem congregandus est populus, simplex tubarum clangor erit, et non concise ululabunt.
   <font size="2">
    8
   </font>
   Filii autem Aaron sacerdotes clangent tubis: eritque hoc legitimum sempiternum in generationibus vestris.
   <font size="2">
    9
   </font>
   Si exieritis ad bellum de terra vestra contra hostes qui dimicant adversum vos, clangetis ululantibus tubis, et erit recordatio vestri coram Domino Deo vestro, ut eruamini de manibus inimicorum vestrorum.
   <font size="2">
    10
   </font>
   Siquando habebitis epulum, et dies festos, et calendas, canetis tubis super holocaustis, et pacificis victimis, ut sint vobis in recordationem Dei vestri. Ego Dominus Deus vester.
  </p>
  <p>
   <font size="2">
    11
   </font>
   Anno secundo, mense secundo, vigesima die mensis, elevata est nubes de tabernaculo foederis:
   <font size="2">
    12
   </font>
   profectique sunt filii Israel per turmas suas de deserto Sinai, et recubuit nubes in solitudine Pharan.
  </p>
  <p>
   <font size="2">
    13
   </font>
   Moveruntque castra primi iuxta imperium Domini in manu Moysi.
   <font size="2">
    14
   </font>
   Filii Iuda per turmas suas: quorum princeps erat Nahasson filius Aminadab.
   <font size="2">
    15
   </font>
   In tribu filiorum Issachar fuit princeps Nathanael filius Suar.
   <font size="2">
    16
   </font>
   In tribu Zabulon erat princeps Eliab filius Helon.
  </p>
  <p>
   <font size="2">
    17
   </font>
   Depositumque est tabernaculum, quod portantes egressi sunt filii Gerson et Merari.
  </p>
  <p>
   <font size="2">
    18
   </font>
   Profectique sunt et filii Ruben, per turmas et ordinem suum: quorum princeps erat Helisur filius Sedeur.
   <font size="2">
    19
   </font>
   In tribu autem filiorum Simeon, princeps fuit Salamiel filius Surisaddai.
   <font size="2">
    20
   </font>
   Porro in tribu Gad erat princeps Eliasaph filius Duel.
  </p>
  <p>
   <font size="2">
    21
   </font>
   Profectique sunt et Caathitae portantes sanctuarium. Tamdiu tabernaculum portabatur, donec venirent ad erectionis locum.
  </p>
  <p>
   <font size="2">
    22
   </font>
   Moverunt castra et filii Ephraim per turmas suas, in quorum exercitu princeps erat Elisama filius Ammiud.
   <font size="2">
    23
   </font>
   In tribu autem filiorum Manasse princeps fuit Gamaliel filius Phadassur.
   <font size="2">
    24
   </font>
   Et in tribu Beniamin erat dux Abidan filius Gedeonis.
  </p>
  <p>
   <font size="2">
    25
   </font>
   Novissimi castrorum omnium profecti sunt filii Dan per turmas suas, in quorum exercitu princeps fuit Ahiezer filius Ammisaddai.
   <font size="2">
    26
   </font>
   In tribu autem filiorum Aser erat princeps Phegiel filius Ochran.
   <font size="2">
    27
   </font>
   Et in tribu filiorum Nephthali princeps fuit Ahira filius Enan.
  </p>
  <p>
   <font size="2">
    28
   </font>
   Haec sunt castra, et profectiones filiorum Israel per turmas suas quando egrediebantur.
  </p>
  <p>
   <font size="2">
    29
   </font>
   Dixitque Moyses Hobab filio Raguel Madianitae, cognato suo: Proficiscimur ad locum quem Dominus daturus est nobis: veni nobiscum, ut benefaciamus tibi, quia Dominus bona promisit Israeli.
   <font size="2">
    30
   </font>
   Cui ille respondit: Non vadam tecum, sed revertar in terram meam, in qua natus sum.
   <font size="2">
    31
   </font>
   Et ille: Noli, inquit, nos relinquere: tu enim nosti in quibus locis per desertum castra ponere debeamus, et eris ductor noster.
   <font size="2">
    32
   </font>
   Cumque nobiscum veneris, quidquid optimum fuerit ex opibus, quas nobis traditurus est Dominus, dabimus tibi.
  </p>
  <p>
   <font size="2">
    33
   </font>
   Profecti sunt ergo de monte Domini viam trium dierum, arcaque foederis Domini praecedebat eos, per dies tres providens castrorum locum.
   <font size="2">
    34
   </font>
   Nubes quoque Domini super eos erat per diem cum incederent.
   <font size="2">
    35
   </font>
   Cumque elevaretur arca, dicebat Moyses: Surge, Domine, et dissipentur inimici tui, et fugiant qui oderunt te, a facie tua.
   <font size="2">
    36
   </font>
   Cum autem deponeretur, aiebat: Revertere, Domine, ad multitudinem exercitus Israel.
  </p>
  <p>
   <a name="11">
   </a>
   [11]
   <font size="2">
    1
   </font>
   Interea ortum est murmur populi, quasi dolentium pro labore, contra Dominum. Quod cum audisset Dominus, iratus est. Et accensus in eos ignis Domini, devoravit extremam castrorum partem.
   <font size="2">
    2
   </font>
   Cumque clamasset populus ad Moysen, oravit Moyses ad Dominum, et absorptus est ignis.
   <font size="2">
    3
   </font>
   Vocavitque nomen illius, Incensio: eo quod incesus fuisset contra eos ignis Domini.
  </p>
  <p>
   <font size="2">
    4
   </font>
   Vulgus quippe promiscuum, quod ascenderat cum eis, flagravit desiderio, sedens et flens, iunctis sibi pariter filiis Israel, et ait: Quis dabit nobis ad vescendum carnes?
   <font size="2">
    5
   </font>
   recordamur piscium quos comedebamus in Aegypto gratis: in mentem nobis veniunt cucumeres, et pepones, porrique, et caepe, et allia.
   <font size="2">
    6
   </font>
   Anima nostra arida est: nihil aliud respiciunt oculi nostri nisi man.
  </p>
  <p>
   <font size="2">
    7
   </font>
   Erat autem man quasi semen coriandri, coloris bdellii.
   <font size="2">
    8
   </font>
   Circuibatque populus, et colligens illud, frangebat mola, sive terebat in mortario, coquens in olla, et faciens ex eo tortulas saporis quasi panis oleati.
   <font size="2">
    9
   </font>
   Cumque descederet nocte super castra ros, descendebat pariter et man.
  </p>
  <p>
   <font size="2">
    10
   </font>
   Audivit ergo Moyses flentem populum per familias, singulos per ostia tentorii sui. Iratusque est furor Domini valde: sed et Moysi intoleranda res visa est,
   <font size="2">
    11
   </font>
   et ait ad Dominum: Cur afflixisti servum tuum? quare non invenio gratiam coram te? et cur imposuisti pondus universi populi huius super me?
   <font size="2">
    12
   </font>
   Numquid ego concepi omnem hanc multitudinem, vel genui eam, ut dicas mihi: Porta eos in sinu tuo sicut portare solet nutrix infantulum, et defer in terram, pro qua iurasti patribus eorum?
   <font size="2">
    13
   </font>
   Unde mihi carnes ut dem tantae multitudini? flent contra me, dicentes: Da nobis carnes ut comedamus.
   <font size="2">
    14
   </font>
   Non possum solus sustinere omnem hunc populum, quia gravis est mihi.
   <font size="2">
    15
   </font>
   Sin aliter tibi videtur, obsecro ut interficias me, et inveniam gratiam in oculis tuis, ne tantis afficiar malis.
  </p>
  <p>
   <font size="2">
    16
   </font>
   Et dixit Dominus ad Moysen: Congrega mihi septuaginta viros de senibus Israel, quos tu nosti quod senes populi sint ac magistri: et duces eos ad ostium tabernaculi foederis, faciesque ibi stare tecum,
   <font size="2">
    17
   </font>
   ut descendam et loquar tibi: et auferam de spiritu tuo, tradamque eis, ut sustentent tecum onus populi, et non tu solus graveris.
   <font size="2">
    18
   </font>
   Populo quoque dices: Sanctificamini (cras comedetis carnes: ego enim audivi vos dicere: Quis dabit nobis escas carnium? bene nobis erat in Aegypto), ut det vobis Dominus carnes, et comedatis:
   <font size="2">
    19
   </font>
   non uno die, nec duobus, vel quinque aut decem, nec viginti quidem,
   <font size="2">
    20
   </font>
   sed usque ad mensem dierum, donec exeat per nares vestras, et vertatur in nauseam, eo quod replueritis Dominum, qui in medio vestri est, et fleveritis coram eo, dicentes: Quare egressi sumus ex Aegypto?
   <font size="2">
    21
   </font>
   Et ait Moyses: Sexcenta millia peditum huius populi sunt: et tu dicis: Dabo eis esum carnium mense integro?
   <font size="2">
    22
   </font>
   numquid ovium et boum multitudo caedetur, ut possit sufficere ad cibum? vel omnes pisces maris in unum congregabuntur, ut eos satient?
   <font size="2">
    23
   </font>
   Cui respondit Dominus: Numquid manus Domini invalida est? iam nunc videbis utrum meus sermo opere compleatur.
  </p>
  <p>
   <font size="2">
    24
   </font>
   Venit igitur Moyses, et narravit populo verba Domini, congregans septuaginta viros de senibus Israel, quos stare fecit circa tabernaculum.
   <font size="2">
    25
   </font>
   Descenditque Dominus per nubem, et locutus est ad eum, auferens de spiritu qui erat in Moyse, et dans septuaginta viris. Cumque requievisset in eis spiritus, prophetaverunt, nec ultra cessaverunt.
   <font size="2">
    26
   </font>
   Remanserat autem in castris duo viri, quorum unus vocabatur Eldad, et alter Medad, super quos requievit spiritus. Nam et ipsi descripti fuerant, et non exierant ad tabernaculum.
   <font size="2">
    27
   </font>
   Cumque prophetarent in castris, cucurrit puer, et nuntiavit Moysi, dicens: Eldad et Medad prophetant in castris.
   <font size="2">
    28
   </font>
   Statim Iosue filius Nun, minister Moysi, et electus e pluribus, ait: Domine mi Moyses, prohibe eos.
   <font size="2">
    29
   </font>
   At ille: Quid, inquit aemularis pro me? quis tribuat ut omnis populus prophetet, et det eis Dominus spiritum suum?
   <font size="2">
    30
   </font>
   Reversusque est Moyses, et maiores natu Israel in castra.
  </p>
  <p>
   <font size="2">
    31
   </font>
   Ventus autem egrediens a Domino, arreptans trans mare coturnices detulit, et demisit in castra itinere quantum uno die confici potest, ex omni parte castrorum per circuitum, volabantque in aere duobus cubitis altitudine super terram.
   <font size="2">
    32
   </font>
   Surgens ergo populus toto die illo, et nocte, ac die altero, congregavit coturnicum: qui parum, decem coros: et siccaverunt eas per gyrum castrorum.
   <font size="2">
    33
   </font>
   Adhuc carnes erant in dentibus eorum, nec defecerat huiuscemodi cibus: et ecce furor Domini concitatus in populum, percussit eum plaga magna nimis.
   <font size="2">
    34
   </font>
   Vocatusque est ille locus, Sepulchra concupiscentiae: ibi enim sepelierunt populum qui desideraverat. Egressi autem de Sepulchris concupiscentiae, venerunt in Haseroth, et manserunt ibi.
  </p>
  <p>
   <a name="12">
   </a>
   [12]
   <font size="2">
    1
   </font>
   Locutaque est Maria et Aaron contra Moysen propter uxorem eius Aethiopissam,
   <font size="2">
    2
   </font>
   et dixerunt: Num per solum Moysen locutus est Dominus? nonne et nobis similiter est locutus? Quod cum audisset Dominus
   <font size="2">
    3
   </font>
   (erat enim Moyses vir mitissimus super omnes homines qui morabantur in terra),
   <font size="2">
    4
   </font>
   statim locutus est ad eum, et ad Aaron et Mariam: Egredimini vos tantum tres ad tabernaculum foederis. Cumque fuissent egressi,
   <font size="2">
    5
   </font>
   descendit Dominus in columna nubis, et stetit in introitu tabernaculi, vocans Aaron et Mariam. Qui cum issent,
   <font size="2">
    6
   </font>
   dixit ad eos: Audite sermones meos: si quis fuerit inter vos propheta Domini, in visione apparebo ei, vel per somnium loquar ad illum.
   <font size="2">
    7
   </font>
   At non talis servus meus Moyses, qui in omni domo mea fidelissimus est:
   <font size="2">
    8
   </font>
   ore enim ad os loquor ei: et palam, et non per aenigmata et figuras Dominum videt. Quare ergo non timuistis detrahere servo meo Mosyi?
  </p>
  <p>
   <font size="2">
    9
   </font>
   Iratusque contra eos, abiit:
   <font size="2">
    10
   </font>
   nubes quoque recessit quae erat super tabernaculum: et ecce Maria apparuit candens lepra quasi nix.
  </p>
  <p>
   Cumque respexisset eam Aaron, et vidisset perfusam lepra,
   <font size="2">
    11
   </font>
   ait ad Moysen: Obsecro, domine mi, ne imponas nobis hoc peccatum quod stulte commisimus,
   <font size="2">
    12
   </font>
   ne fiat haec quasi mortua, et ut abortivum quod proicitur de vulva matris suae: ecce iam medium carnis eius devoratum est a lepra.
   <font size="2">
    13
   </font>
   Clamavitque Moyses ad Dominum, dicens: Deus, obsecro, sana eam.
   <font size="2">
    14
   </font>
   Cui respondit Dominus: Si pater eius spuisset in faciem illius, nonne debuerat saltem septem diebus rubore suffundi? separetur septem diebus extra castra, et postea revocabitur.
   <font size="2">
    15
   </font>
   Exclusa est itaque Maria extra castra septem diebus: et populus non est motus de loco illo, donec revocata est Maria.
  </p>
  <p>
   <a name="13">
   </a>
   [13]
   <font size="2">
    1
   </font>
   Profectusque est populus de Haseroth, fixis tentoriis in deserto Pharan.
   <font size="2">
    2
   </font>
   Ibique locutus est Dominus ad Moysen, dicens:
   <font size="2">
    3
   </font>
   Mitte viros, qui considerent terram Chanaan, quam daturus sum filiis Israel, singulos de singulis tribubus, ex principibus.
  </p>
  <p>
   <font size="2">
    4
   </font>
   Fecit Moyses quod Dominus imperaverat, de deserto Pharan mittens principes viros, quorum ista sunt nomina.
   <font size="2">
    5
   </font>
   De tribu Ruben, Sammua filium Zechur.
   <font size="2">
    6
   </font>
   De tribu Simeon, Saphat filium Huri.
   <font size="2">
    7
   </font>
   De tribu Iuda, Caleb filium Iephone.
   <font size="2">
    8
   </font>
   De tribu Issachar, Igal filium Ioseph.
   <font size="2">
    9
   </font>
   De tribu Ephraim, Osee filium Nun.
   <font size="2">
    10
   </font>
   De tribu Beniamin, Phalti filium Raphu.
   <font size="2">
    11
   </font>
   De tribu Zabulon, Geddiel filium Sodi.
   <font size="2">
    12
   </font>
   De tribu Ioseph, sceptri Manasse, Gaddi filium Susi.
   <font size="2">
    13
   </font>
   De tribu Dan, Ammiel filium Gemalli.
   <font size="2">
    14
   </font>
   De tribu Aser, Sthur filium Michael.
   <font size="2">
    15
   </font>
   De tribu Nephthali, Nahabi filium Vapsi.
   <font size="2">
    16
   </font>
   De tribu Gad, Guel filium Machi.
   <font size="2">
    17
   </font>
   Haec sunt nomina virorum, quos misit Moyses ad considerandam terram: vocavitque Osee filium Nun, Iosue.
  </p>
  <p>
   <font size="2">
    18
   </font>
   Misit ergo eos Moyses ad considerandam terram Chanaan, et dixit ad eos: Ascendite per meridianam plagam. Cumque veneritis ad montes,
   <font size="2">
    19
   </font>
   considerate terram, qualis sit: et populum qui habitator est eius, utrum fortis sit an infirmus: si pauci numero an plures:
   <font size="2">
    20
   </font>
   ipsa terra, bona an mala: urbes quales, muratae an absque muris:
   <font size="2">
    21
   </font>
   humus, pinguis an sterilis, nemorosa an absque arboribus. Confortamini, et afferte nobis de fructibus terrae. Erat autem tempus quando iam praecoquae uvae vesci possunt.
  </p>
  <p>
   <font size="2">
    22
   </font>
   Cumque ascendissent, exploraverunt terram a deserto Sin, usque Rohob intrantibus Emath.
   <font size="2">
    23
   </font>
   Ascenderuntque ad meridiem, et venerunt in Hebron, ubi erant Achiman et Sisai et Tholmai filii Enac: nam Hebron septem annis ante Tanim urbem Aegypti condita est.
   <font size="2">
    24
   </font>
   Pergentesque usque ad Torrentem botri, absciderunt palmitem cum uva sua, quem portaverunt in vecte duo viri. De malis quoque granatis et de ficis loci illius tulerunt:
   <font size="2">
    25
   </font>
   qui appellatus est Nehelescol, id est Torrens botri, eo quod botrum portassent inde filii Israel.
  </p>
  <p>
   <font size="2">
    26
   </font>
   Reversique exploratores terrae post quadraginta dies, omni regione circuita,
   <font size="2">
    27
   </font>
   venerunt ad Moysen et Aaron et ad omnem coetum filiorum Israel in desertum Pharan, quod est in Cades. Locutique eis et omni multitudini ostenderunt fructus terrae:
   <font size="2">
    28
   </font>
   et narraverunt, dicentes: Venimus in terram, ad quam misisti nos, quae revera fluit lacte et melle, ut ex his fructibus cognosci potest:
   <font size="2">
    29
   </font>
   sed cultores fortissimos habet, et urbes grandes atque muratas. Stirpem Enac vidimus ibi.
   <font size="2">
    30
   </font>
   Amalec habitat in meridie, Hethaeus et Iebusaeus et Amorrhaeus in montanis: Chananaeus vero moratur iuxta mare et circa fluenta Iordanis.
  </p>
  <p>
   <font size="2">
    31
   </font>
   Inter haec Caleb compescens murmur populi, qui oriebatur contra Moysen, ait: Ascendamus, et possideamus terram, quoniam poterimus obtinere eam.
   <font size="2">
    32
   </font>
   Alii vero, qui fuerant cum eo, dicebant: Nequaquam ad hunc populum valemus ascendere, quia fortior nobis est.
   <font size="2">
    33
   </font>
   Detraxeruntque terrae, quam inspexerant, apud filios Israel, dicentes: Terra, quam lustravimus, devorat habitatores suos: populus, quem aspeximus, procerae staturae est.
   <font size="2">
    34
   </font>
   Ibi vidimus monstra quaedam filiorum Enac de genere giganteo: quibus comparati, quasi locustae videbamur.
  </p>
  <p>
   <a name="14">
   </a>
   [14]
   <font size="2">
    1
   </font>
   Igitur vociferans omnis turba flevit nocte illa,
   <font size="2">
    2
   </font>
   et murmurati sunt contra Moysen et Aaron cuncti filii Israel, dicentes:
   <font size="2">
    3
   </font>
   Utinam mortui essemus in Aegypto: et in hac vasta solitudine utinam pereamus, et non inducat nos Dominus in terram istam, ne cadamus gladio, et uxores ac liberi nostri ducantur captivi. Nonne melius est reverti in Aegyptum?
   <font size="2">
    4
   </font>
   Dixeruntque alter ad alterum: Constituamus nobis ducem, et revertamur in Aegyptum.
  </p>
  <p>
   <font size="2">
    5
   </font>
   Quo audito, Moyses et Aaron ceciderunt proni in terram coram omni multitudine filiorum Israel.
   <font size="2">
    6
   </font>
   At vero Iosue filius Nun et Caleb filius Iephone, qui et ipsi lustraverant terram, sciderunt vestimenta sua,
   <font size="2">
    7
   </font>
   et ad omnem multitudinem filiorum Israel locuti sunt: Terra, quam circuivimus, valde bona est.
   <font size="2">
    8
   </font>
   Si propitius fuerit Dominus, inducet nos in eam, et tradet humum lacte et melle manantem.
   <font size="2">
    9
   </font>
   Nolite rebelles esse contra Dominum: neque timeatis populum terrae huius, quia sicut panem ita eos possumus devorare. Recessit ab eis omne praesidium: Dominus nobiscum est, nolite metuere.
  </p>
  <p>
   <font size="2">
    10
   </font>
   Cumque clamaret omnis multitudo, et lapidibus eos vellet opprimere, apparuit gloria Domini super tectum foederis cunctis filiis Israel.
   <font size="2">
    11
   </font>
   Et dixit Dominus ad Moysen: Usquequo detrahet mihi populus iste? quousque non credent mihi, in omnibus signis quae feci coram eis?
   <font size="2">
    12
   </font>
   Feriam igitur eos pestilentia, atque consumam: te autem faciam principem super gentem magnam, et fortiorem quam haec est.
  </p>
  <p>
   <font size="2">
    13
   </font>
   Et ait Moyses ad Dominum: Ut audiant Aegyptii, de quorum medio eduxisti populum istum,
   <font size="2">
    14
   </font>
   et habitatores terrae huius, qui audierunt quod tu, Domine, in populo isto sis, et facie videaris ad faciem, et nubes tua protegat illos, et in columna nubis praecedas eos per diem, et in columna ignis per noctem:
   <font size="2">
    15
   </font>
   quod occideris tantam multitudinem quasi unum hominem, et dicant:
   <font size="2">
    16
   </font>
   Non poterat introducere populum in terram pro qua iuraverat: idcirco occidit eos in solitudine?
   <font size="2">
    17
   </font>
   Magnificetur ergo fortitudo Domini sicut iurasti, dicens:
   <font size="2">
    18
   </font>
   Dominus patiens et multae misericordiae, auferens iniquitatem et scelera, nullumque innoxium derelinquens, qui visitas peccata patrum in filios in tertiam et quartam generationem.
   <font size="2">
    19
   </font>
   Dimitte, obsecro, peccatum populi huius secundum magnitudinem misericordiae tuae, sicut propitius fuisti egredientibus de Aegypto usque ad locum istum.
  </p>
  <p>
   <font size="2">
    20
   </font>
   Dixitque Dominus: Dimisi iuxta verbum tuum.
   <font size="2">
    21
   </font>
   Vivo ego: et implebitur gloria Domini universa terra.
   <font size="2">
    22
   </font>
   Attamen omnes homines qui viderunt maiestatem meam, et signa quae feci in Aegypto et in solitudine, et tentaverunt me iam per decem vices, nec obedierunt voci meae,
   <font size="2">
    23
   </font>
   non videbunt terram pro qua iuravi patribus eorum, nec quisquam ex illis qui detraxit mihi, intuebitur eam.
   <font size="2">
    24
   </font>
   Servum meum Caleb, qui plenus alio spiritu secutus est me, inducam in terram hanc, quam circuivit; et semen eius possidebit eam.
   <font size="2">
    25
   </font>
   Quoniam Amalecites et Chananaeus habitant in vallibus. Cras movete castra, et revertimini in solitudinem per viam maris Rubri.
  </p>
  <p>
   <font size="2">
    26
   </font>
   Locutusque est Dominus ad Moysen et Aaron, dicens:
   <font size="2">
    27
   </font>
   Usquequo multitudo haec pessima murmurat contra me? querelas filiorum Israel audivi.
   <font size="2">
    28
   </font>
   Dic ergo eis: Vivo ego, ait Dominus: sicut locuti estis audiente me, sic faciam vobis.
   <font size="2">
    29
   </font>
   In solitudine hac iacebunt cadavera vestra. Omnes qui numerati estis a viginti annis et supra, et murmurastis contra me,
   <font size="2">
    30
   </font>
   non intrabitis terram, super quam levavi manum meam ut habitare vos facerem, praeter Caleb filium Iephone, et Iosue filium Nun.
   <font size="2">
    31
   </font>
   Parvulos autem vestros, de quibus dixistis quod praedae hostibus forent, introducam, ut videant terram, quae vobis displicuit.
   <font size="2">
    32
   </font>
   Vestra cadavera iacebunt in solitudine.
   <font size="2">
    33
   </font>
   Filii vestri erunt vagi in deserto annis quadraginta, et portabunt fornicationem vestram, donec consumantur cadavera patrum in deserto,
   <font size="2">
    34
   </font>
   iuxta numerum quadraginta dierum, quibus considerastis terram: annus pro die imputabitur. Et quadraginta annis recipietis iniquitates vestras, et scietis ultionem meam:
   <font size="2">
    35
   </font>
   quoniam sicut locutus sum, ita faciam omni multitudini huic pessimae, quae consurrexit adversum me: in solitudine hac deficiet, et morietur.
  </p>
  <p>
   <font size="2">
    36
   </font>
   Igitur omnes viri, quos miserat Moyses ad contemplandam terram, et qui reversi murmurare fecerant contra eum omnem multitudinem, detrahentes terrae quod esset mala,
   <font size="2">
    37
   </font>
   mortui sunt atque percussi in conspectu Domini.
   <font size="2">
    38
   </font>
   Iosue autem filius Nun, et Caleb filius Iephone, vixerunt ex omnibus qui perrexerant ad considerandam terram.
  </p>
  <p>
   <font size="2">
    39
   </font>
   Locutusque est Moyses universa verba haec ad omnes filios Israel, et luxit populus nimis.
   <font size="2">
    40
   </font>
   Et ecce mane primo surgentes ascenderunt verticem montis, atque dixerunt: Parati sumus ascendere ad locum, de quo Dominus locutus est: quia peccavimus.
   <font size="2">
    41
   </font>
   Quibus Moyses: Cur, inquit, transgredimini verbum Domini, quod vobis non cedet in prosperum?
   <font size="2">
    42
   </font>
   nolite ascendere: non enim est Dominus vobiscum: ne corruatis coram inimicis vestris.
   <font size="2">
    43
   </font>
   Amalecites et Chananaeus ante vos sunt, quorum gladio corruetis, eo quod nolueritis acquiescere Domino: nec erit Dominus vobiscum.
   <font size="2">
    44
   </font>
   At illi contenebrati ascenderunt in verticem montis. Arca autem testamenti Domini et Moyses non recesserunt de castris.
   <font size="2">
    45
   </font>
   Descenditque Amalecites et Chananaeus, qui habitabat in monte: et percutiens eos atque concidens, persecutus est eos usque Horma.
  </p>
  <p>
   <a name="15">
   </a>
   [15]
   <font size="2">
    1
   </font>
   Locutus est Dominus ad Moysen, dicens:
   <font size="2">
    2
   </font>
   Loquere ad filios Israel, et dices ad eos: Cum ingressi fueritis terram habitationis vestrae, quam ego dabo vobis,
   <font size="2">
    3
   </font>
   et feceritis oblationem Domino in holocaustum, aut victimam, vota solventes, vel sponte offerentes munera, aut in solemnitatibus vestris adolentes odorem suavitatis Domino, de bobus sive de ovibus:
   <font size="2">
    4
   </font>
   offeret quicumque immolaverit victimam, sacrificium similae, decimam partem ephi, conspersae oleo, quod mensuram habebit quartam partem hin:
   <font size="2">
    5
   </font>
   et vinum ad liba fundenda eiusdem mensurae dabit in holocaustum sive in victimam. Per agnos singulos
   <font size="2">
    6
   </font>
   et arietes erit sacrificium similae duarum decimarum, quae conspersa sit oleo tertiae partis hin:
   <font size="2">
    7
   </font>
   et vinum ad libamentum tertiae partis eiusdem mensurae offeret in odorem suavitatis Domino.
   <font size="2">
    8
   </font>
   Quando vero de bobus feceris holocaustum aut hostiam, ut impleas votum vel pacificas victimas,
   <font size="2">
    9
   </font>
   dabis per singulos boves similae tres decimas conspersae oleo, quod habeat medium mensurae hin:
   <font size="2">
    10
   </font>
   et vinum ad liba fundenda eiusdem mensurae in oblationem suavissimi odoris Domino.
   <font size="2">
    11
   </font>
   Sic facies
   <font size="2">
    12
   </font>
   per singulos boves et arietis et agnos et haedos.
  </p>
  <p>
   <font size="2">
    13
   </font>
   Tam indigenae quam peregrini
   <font size="2">
    14
   </font>
   eodem ritu offerent sacrificia.
   <font size="2">
    15
   </font>
   Unum praeceptum erit atque iudicium tam vobis quam advenis terrae.
  </p>
  <p>
   <font size="2">
    16
   </font>
   Locutus est Dominus ad Moysen, dicens:
   <font size="2">
    17
   </font>
   Loquere filiis Israel, et dices ad eos:
   <font size="2">
    18
   </font>
   Cum veneritis in terram, quam dabo vobis,
   <font size="2">
    19
   </font>
   et comederitis de panibus regionis illius, separabitis primitias Domino
   <font size="2">
    20
   </font>
   de cibis vestris. Sicut de areis primitias separatis,
   <font size="2">
    21
   </font>
   ita et de pulmentis dabitis primitiva Domino.
  </p>
  <p>
   <font size="2">
    22
   </font>
   Quod si per ignorantiam praeterieritis quidquam horum, quae locutus est Dominus ad Moysen,
   <font size="2">
    23
   </font>
   et mandavit per eum ad vos, a die qua coepit iubere et ultra,
   <font size="2">
    24
   </font>
   oblitaque fuerit facere multitudo: offeret vitulum de armento, holocaustum in odorem suavissimum Domino, et sacrificum eius ac liba, ut caeremoniae postulant, hircumque pro peccato:
   <font size="2">
    25
   </font>
   et rogabit sacerdos pro omni multitudine filiorum Israel, et dimittetur eis, quoniam non sponte peccaverunt, nihilominus offerentes incensum Domino pro se et pro peccato atque errore suo:
   <font size="2">
    26
   </font>
   et dimittetur universae plebi filiorum Israel, et advenis qui peregrinantur inter eos: quoniam culpa est omnis populi per ignorantiam.
  </p>
  <p>
   <font size="2">
    27
   </font>
   Quod si anima una nesciens peccaverit, offeret capram anniculam pro peccato suo:
   <font size="2">
    28
   </font>
   et deprecabitur pro ea sacerdos, quod inscia peccaverit coram Domino: impetrabitque ei veniam, et dimittetur illi.
   <font size="2">
    29
   </font>
   Tam indigenis quam advenis una lex erit omnium, qui peccaverint ignorantes.
  </p>
  <p>
   <font size="2">
    30
   </font>
   Anima vero, quae per superbiam aliquid commiserit, sive civis sit ille, sive peregrinus (quoniam adversus Dominum rebellis fuit), peribit de populo suo:
   <font size="2">
    31
   </font>
   verbum enim Domini contempsit, et praeceptum illius fecit irritum: idcirco delebitur, et portabit iniquitatem suam.
  </p>
  <p>
   <font size="2">
    32
   </font>
   Factum est autem, cum essent filii Israel in solitudine, et invenissent hominem colligentem ligna in die sabbati,
   <font size="2">
    33
   </font>
   obtulerunt eum Moysi et Aaron et universae multitudini.
   <font size="2">
    34
   </font>
   Qui recluserunt eum in carcerem, nescientes quid super eo facere deberent.
   <font size="2">
    35
   </font>
   Dixitque Dominus ad Moysen: Morte moriatur homo iste: obruat eum lapidibus omnis turba extra castra.
   <font size="2">
    36
   </font>
   Cumque eduxissent eum foras, obruerunt lapidibus, et mortuus est, sicut praeceperat Dominus.
  </p>
  <p>
   <font size="2">
    37
   </font>
   Dixit quoque Dominus ad Moysen:
   <font size="2">
    38
   </font>
   Loquere filiis Israel, et dices ad eos ut faciant sibi fimbrias per angulos palliorum, ponentes in eis vittas hyacinthinas:
   <font size="2">
    39
   </font>
   quas cum viderint, recordentur omnium mandatorum Domini, nec sequantur cogitationes suas et oculos per res varias fornicantes,
   <font size="2">
    40
   </font>
   sed magis memores praeceptorum Domini faciant ea, sintque sancti Deo suo.
   <font size="2">
    41
   </font>
   Ego Dominus Deus vester, qui eduxi vos de terra Aegypti, ut essem Deus vester.
  </p>
  <p>
   <a name="16">
   </a>
   [16]
   <font size="2">
    1
   </font>
   Ecce autem Core filius Isaar, filii Caath, filii Levi, et Dathan atque Abiron filii Eliab, Hon quoque filius Pheleth de filiis Ruben,
   <font size="2">
    2
   </font>
   surrexerunt contra Moysen, aliique filiorum Israel ducenti quinquaginta viri proceres synagogae, et qui tempore concilii per nomina vocabantur.
   <font size="2">
    3
   </font>
   Cumque stetissent adversum Moysen et Aaron, dixerunt: Sufficiat vobis, quia omnis multitudo sanctorum est, et in ipsis est Dominus: cur elevamini super populum Domini?
  </p>
  <p>
   <font size="2">
    4
   </font>
   Quod cum audisset Moyses, cecidit pronus in faciem:
   <font size="2">
    5
   </font>
   locutusque ad Core et ad omnem multitudinem: Mane, inquit, notum faciet Dominus qui ad se pertineant, et sanctos applicabit sibi: et quos elegerit, appropinquabunt ei.
   <font size="2">
    6
   </font>
   Hoc igitur facite: tollat unusquisque thuribula sua, tu Core, et omne concilium tuum:
   <font size="2">
    7
   </font>
   et hausto cras igne, ponite desuper thymiama coram Domino: et quemcumque elegerit, ipse erit sanctus: multum erigimini filii Levi.
  </p>
  <p>
   <font size="2">
    8
   </font>
   Dixitque rursum ad Core: Audite, filii Levi:
   <font size="2">
    9
   </font>
   num parum vobis est quod separavit vos Deus Israel ab omni populo, et iunxit sibi, ut serviretis ei in cultu tabernaculi, et staretis coram frequentia populi, et ministraretis ei?
   <font size="2">
    10
   </font>
   idcirco ad se fecit accedere te et omnes fratres tuos filios Levi, ut vobis etiam sacerdotium vindicetis,
   <font size="2">
    11
   </font>
   et omnis globus tuus stet contra Dominum? quid est enim Aaron ut murmuretis contra eum?
  </p>
  <p>
   <font size="2">
    12
   </font>
   Misit ergo Moyses ut vocaret Dathan et Abiron filios Eliab. Qui responderunt: Non venimus.
   <font size="2">
    13
   </font>
   Numquid parum est tibi quod eduxisti nos de terra, quae lacte et melle manabat, ut occideres in deserto, nisi et dominatus fueris nostri?
   <font size="2">
    14
   </font>
   Revera induxisti nos in terram, quae fluit rivis lactis et mellis, et dedisti nobis possessiones agrorum et vinearum: an et oculos nostros vis eruere? non venimus.
  </p>
  <p>
   <font size="2">
    15
   </font>
   Iratusque Moyses valde, ait ad Dominum: Ne respicias sacrificia eorum: tu scis quod ne asellum quidem umquam acceperim ab eis, nec afflixerim quempiam eorum.
  </p>
  <p>
   <font size="2">
    16
   </font>
   Dixitque ad Core: Tu, et omnis congregatio tua, state seorsum coram Domino, et Aaron die crastino separatim.
   <font size="2">
    17
   </font>
   Tollite singuli thuribula vestra, et ponite super ea incensum, offerentes Domino ducenta quinquaginta thuribula: Aaron quoque teneat thuribulum suum.
   <font size="2">
    18
   </font>
   Quod cum fecissent, stantibus Moyses et Aaron,
   <font size="2">
    19
   </font>
   et coacervassent adversum eos omnem multitudinem ad ostium tabernaculi, apparuit cunctis gloria Domini.
  </p>
  <p>
   <font size="2">
    20
   </font>
   Locutusque Dominus ad Moysen et Aaron, ait:
   <font size="2">
    21
   </font>
   Separamini de medio congregationis huius, ut eos repente disperdam.
   <font size="2">
    22
   </font>
   Qui ceciderunt proni in faciem, atque dixerunt: Fortissime Deus spirituum universae carnis, num uno peccante, contra omnes ira tua desaeviet?
   <font size="2">
    23
   </font>
   Et ait Dominus ad Moysen:
   <font size="2">
    24
   </font>
   Praecipe universo populo ut separetur a tabernaculis Core et Dathan et Abiron.
  </p>
  <p>
   <font size="2">
    25
   </font>
   Surrexitque Moyses, et abiit ad Dathan et Abiron: et sequentibus eum senioribus Israel,
   <font size="2">
    26
   </font>
   dixit ad turbam: Recedite a tabernaculis hominum impiorum, et nolite tangere quae ad eos pertinent, ne involvamini in peccatis eorum.
   <font size="2">
    27
   </font>
   Cumque recessissent a tentoriis eorum per circuitum, Dathan et Abiron egressi stabant in introitu papilionum suorum cum uxoribus et liberis, omnique frequentia.
  </p>
  <p>
   <font size="2">
    28
   </font>
   Et ait Moyses: In hoc scietis quod Dominus miserit me ut facerem universa quae cernitis, et non ex proprio ea corde protulerim:
   <font size="2">
    29
   </font>
   si consueta hominum morte interierint, et visitaverit eos plaga, qua et ceteri visitari solent, non misit me Dominus:
   <font size="2">
    30
   </font>
   sin autem novam rem fecerit Dominus, ut aperiens terra os suum deglutiat eos et omnia quae ad illos pertinent, descenderintque viventes in infernum, scietis quod blasphemaverint Dominum.
  </p>
  <p>
   <font size="2">
    31
   </font>
   Confestim igitur ut cessavit loqui, dirupta est terra sub pedibus eorum:
   <font size="2">
    32
   </font>
   et aperiens os suum, devoravit illos cum tabernaculis suis et universa substantia eorum,
   <font size="2">
    33
   </font>
   descenderuntque vivi in infernum operti humo, et perierunt de medio multitudinis.
   <font size="2">
    34
   </font>
   At vero omnis Israel, qui stabat per gyrum, fugit ad clamorem pereuntium, dicens: Ne forte et nos terra deglutiat.
   <font size="2">
    35
   </font>
   Sed et ignis egressus a Domino interfecit ducentos quinquaginta viros, qui offerebant incensum.
   <font size="2">
    36
   </font>
   Locutusque est Dominus ad Moysen, dicens:
   <font size="2">
    37
   </font>
   Praecipe Eleazaro filio Aaron sacerdoti ut tollat thuribula quae iacent in incendio, et ignem huc illucque dispergat: quoniam sanctificata sunt
   <font size="2">
    38
   </font>
   in mortibus peccatorum: producatque ea in laminas, et affigat altari, eo quod oblatum sit in eis incensum Domino, et sanctificata sint, ut cernant ea pro signo et monimento filii Israel.
   <font size="2">
    39
   </font>
   Tulit ergo Eleazar sacerdos thuribula aenea, in quibus obtulerant hi quos incendium devoravit, et produxit ea in laminas, affigens altari:
   <font size="2">
    40
   </font>
   ut haberent postea filii Israel, quibus commonerentur ne quis accedat alienigena, et qui non est de semine Aaron ad offerendum incensum Domino, ne patiatur sicut passus est Core, et omnis congregatio eius, loquente Domino ad Moysen.
  </p>
  <p>
   <font size="2">
    41
   </font>
   Murmuravit autem omnis multitudo filiorum Israel sequenti die contra Moysen et Aaron, dicens: Vos interfecistis populum Domini.
   <font size="2">
    42
   </font>
   Cumque oriretur seditio, et tumultus incresceret,
   <font size="2">
    43
   </font>
   Moyses et Aaron fugerunt ad tabernaculum foederis. Quod, postquam ingressi sunt, operuit nubes, et apparuit gloria Domini.
   <font size="2">
    44
   </font>
   Dixitque Dominus ad Moysen:
   <font size="2">
    45
   </font>
   Recedite de medio huius multitudinis, etiam nunc delebo eos. Cumque iacerent in terra,
   <font size="2">
    46
   </font>
   dixit Moyses ad Aaron: Tolle thuribulum, et hausto igne de altari, mitte incensum desuper, pergens cito ad populum, ut roges pro eis: iam enim egressa est ira a Domino, et plaga desaevit.
   <font size="2">
    47
   </font>
   Quod cum fecisset Aaron, et cucurrisset ad mediam multitudinem, quam iam vastabat incendium, obtulit thymiama:
   <font size="2">
    48
   </font>
   et stans inter mortuos ac viventes, pro populo deprecatus est, et plaga cessavit.
   <font size="2">
    49
   </font>
   Fuerunt autem qui percussi sunt, quatuordecim millia hominum, et septingenti, absque his qui perierant in seditione Core.
   <font size="2">
    50
   </font>
   Reversusque est Aaron ad Moysen ad ostium tabernaculi foederis postquam quievit interitus.
  </p>
  <p>
   <a name="17">
   </a>
   [17]
   <font size="2">
    1
   </font>
   Et locutus est Dominus ad Moysen, dicens:
   <font size="2">
    2
   </font>
   Loquere ad filios Israel, et accipe ab eis virgas singulas per cognationes suas, a cunctis principibus tribuum, virgas duodecim, et uniuscuiusque nomen superscribes virgae suae.
   <font size="2">
    3
   </font>
   Nomen autem Aaron erit in tribu Levi, et una virga cunctas seorsum familias continebit:
   <font size="2">
    4
   </font>
   ponesque eas in tabernaculo foederis coram testimonio, ubi loquar ad te.
   <font size="2">
    5
   </font>
   Quem ex his elegero, germinabit virga eius: et cohibebo a me querimonias filiorum Israel, quibus contra vos murmurant.
  </p>
  <p>
   <font size="2">
    6
   </font>
   Locutusque est Moyses ad filios Israel: et dederunt ei omnes principes virgas per singulas tribus: fueruntque virgae duodecim absque virga Aaron.
   <font size="2">
    7
   </font>
   Quas cum posuisset Moyses coram Domino in tabernaculo testimonii,
   <font size="2">
    8
   </font>
   sequenti die regressus invenit germinasse virgam Aaron in domo Levi: et turgentibus gemmis eruperant flores, qui, foliis dilatatis, in amygdalas deformati sunt.
   <font size="2">
    9
   </font>
   Protulit ergo Moyses omnes virgas de conspectu Domini ad cunctos filios Israel: videruntque, et receperunt singuli virgas suas.
   <font size="2">
    10
   </font>
   Dixitque Dominus ad Moysen: Refer virgam Aaron in tabernaculum testimonii, ut servetur ibi in signum rebellium filiorum Israel, et quiescant querelae eorum a me, ne moriantur.
  </p>
  <p>
   <font size="2">
    11
   </font>
   Fecitque Moyses sicut praeceperat Dominus.
   <font size="2">
    12
   </font>
   Dixerunt autem filii Israel ad Moysen: Ecce consumpti sumus, omnes perivimus.
   <font size="2">
    13
   </font>
   Quicumque accedit ad tabernaculum Domini, moritur. Num usque ad internecionem cuncti delendi sumus?
  </p>
  <p>
   <a name="18">
   </a>
   [18]
   <font size="2">
    1
   </font>
   Dixitque Dominus ad Aaron: Tu, et filii tui, et domus patris tui tecum, portabitis iniquitatem sanctuarii: et tu et filii tui simul sustinebitis peccata sacerdotii vestri.
   <font size="2">
    2
   </font>
   Sed et fratres tuos de tribu Levi, et sceptrum patris tui sume tecum, praestoque sint, et ministrent tibi: tu autem et filii tui ministrabitis in tabernaculo testimonii.
   <font size="2">
    3
   </font>
   Excubabuntque Levitae ad praecepta tua, et ad cuncta opera tabernaculi: ita dumtaxat ut ad vasa sanctuarii et ad altare non accedant, ne et illi moriantur, et vos pereatis simul.
   <font size="2">
    4
   </font>
   Sint autem tecum, et excubent in custodiis tabernaculi, et in omnibus caeremoniis eius. Alienigena non miscebitur vobis.
   <font size="2">
    5
   </font>
   Excubate in custodia sanctuarii, et in ministerio altaris: ne oriatur indignatio super filios Israel.
   <font size="2">
    6
   </font>
   Ego dedi vobis fratres vestros Levitas de medio filiorum Israel, et tradidi donum Domino, ut serviant in ministeriis tabernaculi eius.
   <font size="2">
    7
   </font>
   Tu autem et filii tui custodite sacerdotium vestrum: et omnia quae ad cultum altaris pertinent, et intra velum sunt, per sacerdotes administrabuntur: si quis externus accesserit, occidetur.
  </p>
  <p>
   <font size="2">
    8
   </font>
   Locutusque est Dominus ad Aaron: Ecce dedi tibi custodiam primitiarum mearum. Omnia quae sanctificantur a filiis Israel, tradidi tibi et filiis tuis pro officio sacerdotali legitima sempiterna.
   <font size="2">
    9
   </font>
   Haec ergo accipies de his, quae sanctificantur et oblata sunt Domino. Omnis oblatio, et sacrificium, et quidquid pro peccato atque delicto redditur mihi, et cedit in Sancta sanctorum, tuum erit, et filiorum tuorum.
   <font size="2">
    10
   </font>
   In sanctuario comedes illud: mares tantum edent ex eo, quia consecratum est tibi.
  </p>
  <p>
   <font size="2">
    11
   </font>
   Primitias autem, quas voverint et obtulerint filii Israel, tibi dedi, et filiis tuis, ac filiabus tuis, iure perpetuo: qui mundus est in domo tua, vescetur eis.
   <font size="2">
    12
   </font>
   Omnem medullam olei, et vini, ac frumenti, quidquid offerunt primitiarum Domino, tibi dedi.
   <font size="2">
    13
   </font>
   Universa frugum initia, quas gignit humus, et Domino deportantur, cedent in usus tuos: qui mundus est in domo tua, vescetur eis.
   <font size="2">
    14
   </font>
   Omne quod ex voto reddiderint filii Israel, tuum erit.
   <font size="2">
    15
   </font>
   Quidquid primum erumpit e vulva cunctae carnis, quam offerunt Domino, sive ex hominibus, sive de pecoribus fuerit, tui iuris erit: ita dumtaxat ut pro hominis primogenito pretium accipias, et omne animal quod immundum est redimi facias,
   <font size="2">
    16
   </font>
   cuius redemptio erit post unum mensem, siclis argenti quinque, pondere sanctuarii. Siclus viginti obolos habet.
   <font size="2">
    17
   </font>
   Primogenitum autem bovis, et ovis, et caprae, non facies redimi, quia sanctificata sunt Domino. Sanguinem tantum eorum fundes super altare, et adipes adolebis in suavissimum odorem Domino.
   <font size="2">
    18
   </font>
   Carnes vero in usum tuum cedent, sicut pectusculum consecratum, et armus dexter: tua erunt.
   <font size="2">
    19
   </font>
   Omnes primitias sanctuarii, quas offerunt filii Israel Domino, tibi dedi, et filiis, ac filiabus tuis, iure perpetuo. Pactum salis est sempiternum coram Domino, tibi ac filiis tuis.
  </p>
  <p>
   <font size="2">
    20
   </font>
   Dixitque Dominus ad Aaron: In terra eorum nihil possidebitis, nec habebitis partem inter eos: ego pars et haereditas tua in medio filiorum Israel.
   <font size="2">
    21
   </font>
   Filiis autem Levi dedi omnes decimas Israelis in possessionem, pro ministerio, quo serviunt mihi in tabernaculo foederis:
   <font size="2">
    22
   </font>
   ut non accedant ultra filii Israel ad tabernaculum, nec committant peccatum mortiferum,
   <font size="2">
    23
   </font>
   solis filiis Levi mihi in tabernaculo servientibus, et portantibus peccata populi. Legitimum sempiternum erit in generationibus vestris. Nihil aliud possidebunt,
   <font size="2">
    24
   </font>
   decimarum oblatione contenti, quas in usus eorum et necessaria separavi.
  </p>
  <p>
   <font size="2">
    25
   </font>
   Locutusque est Dominus ad Moysen, dicens:
   <font size="2">
    26
   </font>
   Praecipe Levitis, atque denuntia: Cum acceperitis a filiis Israel decimas, quas dedi vobis, primitias earum offerte Domino, id est, decimam partem decimae,
   <font size="2">
    27
   </font>
   ut reputetur vobis in oblationem primitivorum, tam de areis quam de torcularibus:
   <font size="2">
    28
   </font>
   et universis quorum accipitis primitias, offerte Domino, et date Aaron sacerdoti.
   <font size="2">
    29
   </font>
   Omnia quae offeretis ex decimis, et in donaria Domini separabitis, optima et electa erunt.
  </p>
  <p>
   <font size="2">
    30
   </font>
   Dicesque ad eos: Si praeclara et meliora quaeque obtuleritis ex decimis, reputabitur vobis quasi de area, et torculari dederitis primitias:
   <font size="2">
    31
   </font>
   et comedetis eas in omnibus locis vestris, tam vos quam familiae vestrae: quia pretium est pro ministerio, quo servitis in tabernaculo testimonii.
   <font size="2">
    32
   </font>
   Et non peccabitis super hoc, egregia vobis et pinguia reservantes, ne polluatis oblationes filiorum Israel, et moriamini.
  </p>
  <p>
   <a name="19">
   </a>
   [19]
   <font size="2">
    1
   </font>
   Locutusque est Dominus ad Moysen et Aaron, dicens:
   <font size="2">
    2
   </font>
   Ista est religio victimae, quam constituit Dominus. Praecipe filiis Israel, ut adducant ad te vaccam rufam aetatis integrae, in qua nulla sit macula, nec portaverit iugum:
   <font size="2">
    3
   </font>
   tradetisque eam Eleazaro sacerdoti, qui eductam extra castram, immolabit in conspectu omnium:
   <font size="2">
    4
   </font>
   et tingens digitum in sanguine eius, asperget contra fores tabernaculi septem vicibus,
   <font size="2">
    5
   </font>
   comburetque eam cunctis videntibus, tam pelle et carnibus eius quam sanguine et fimo flammae traditis.
   <font size="2">
    6
   </font>
   Lignum quoque cedrinum, et hyssopum, coccumque bis tinctum sacerdos mittet in flammam, quae vaccam vorat.
   <font size="2">
    7
   </font>
   Et tunc demum, lotis vestibus et corpore suo, ingredietur in castra, commaculatusque erit usque ad vesperum.
   <font size="2">
    8
   </font>
   Sed et ille qui combusserit eam, lavabit vestimenta sua et corpus, et immundus erit usque ad vesperum.
   <font size="2">
    9
   </font>
   Colliget autem vir mundus cineres vaccae, et effundet eos extra castra in loco purissimo, ut sint multitudini filiorum Israel in custodiam, et in aquam aspersionis: quia pro peccato vacca combusta est.
   <font size="2">
    10
   </font>
   Cumque laverit qui vaccae portaverat cineres vestimenta sua, immundus erit usque ad vesperum. Habebunt hoc filii Israel, et advenae qui habitant inter eos, sanctum iure perpetuo.
  </p>
  <p>
   <font size="2">
    11
   </font>
   Qui tetigerit cadaver hominis, et propter hoc septem diebus fuerit immundus,
   <font size="2">
    12
   </font>
   aspergetur ex hac aqua die tertio et septimo, et sic mundabitur. Si die tertio aspersus non fuerit, septimo non poterit emundari.
   <font size="2">
    13
   </font>
   Omnis qui tetigerit humanae animae morticinum, et aspersus hac commistione non fuerit, polluet tabernaculum Domini et peribit ex Israel: quia aqua expiationis non est aspersus, immundus erit, et manebit spurcitia eius super eum.
  </p>
  <p>
   <font size="2">
    14
   </font>
   Ista est lex hominis qui moritur in tabernaculo: omnes qui ingrediuntur tentorium illius, et universa vasa quae ibi sunt, polluta erunt septem diebus.
   <font size="2">
    15
   </font>
   Vas, quod non habuerit operculum nec ligaturam desuper, immundum erit.
   <font size="2">
    16
   </font>
   Si quis in agro tetigerit cadaver occisi hominis, aut per se mortui, sive os illius, vel sepulchrum, immundus erit septem diebus.
   <font size="2">
    17
   </font>
   Tollentque de cineribus combustionis atque peccati, et mittent aquas vivas super eos in vas:
   <font size="2">
    18
   </font>
   in quibus cum homo mundus tinxerit hyssopum, asperget ex eo omne tentorium, et cunctam supellectilem, et homines huiuscemodi contagione pollutos:
   <font size="2">
    19
   </font>
   atque hoc modo mundus lustrabit immundum tertio et septimo die: expiatusque die septimo, lavabit et se et vestimenta sua, et immundus erit usque ad vesperum.
   <font size="2">
    20
   </font>
   Si quis hoc ritu non fuerit expiatus, peribit anima illius de medio ecclesiae: quia sanctuarium Domini polluit, et non est aqua lustrationis aspersus.
   <font size="2">
    21
   </font>
   Erit hoc praeceptum legitimum sempiternum. Ipse quoque qui aspergit aquas, lavabit vestimenta sua. Omnis qui tetigerit aquas expiationis, immundus erit usque ad vesperum.
   <font size="2">
    22
   </font>
   Quidquid tetigerit immundus, immundum faciet: et anima, quae horum quippiam tetigerit, immunda erit usque ad vesperum.
  </p>
  <p>
   <a name="20">
   </a>
   [20]
   <font size="2">
    1
   </font>
   Veneruntque filii Israel et omnis multitudo in desertum Sin, mense primo, et mansit populus in Cades. Mortuaque est ibi Maria, et sepulta in eodem loco.
  </p>
  <p>
   <font size="2">
    2
   </font>
   Cumque indigeret aqua populus, convenerunt adversum Moysen et Aaron:
   <font size="2">
    3
   </font>
   et versi in seditionem, dixerunt: Utinam periissemus inter fratres nostros coram Domino.
   <font size="2">
    4
   </font>
   Cur eduxistis ecclesiam Domini in solitudinem, ut et nos et nostra iumenta moriamur?
   <font size="2">
    5
   </font>
   quare nos fecistis ascendere de Aegypto, et adduxistis in locum istum pessimum, qui seri non potest, qui nec ficum gignit, nec vineas, nec malogranata, insuper et aquam non habet ad bibendum?
  </p>
  <p>
   <font size="2">
    6
   </font>
   Ingressusque Moyses et Aaron, dimissa multitudine, tabernaculum foederis, corruerunt proni in terram, clamaveruntque ad Dominum, atque dixerunt: Domine Deus, audi clamorem huius populi, et aperi eis thesaurum tuum fontem aquae vivae, ut satiati, cesset murmuratio eorum. Et apparuit gloria Domini super eos.
   <font size="2">
    7
   </font>
   Locutusque est Dominus ad Moysen, dicens:
   <font size="2">
    8
   </font>
   Tolle virgam, et congrega populum, tu et Aaron frater tuus, et loquimini ad petram coram eis, et illa dabit aquas. Cumque eduxeris aquam de petra, bibet omnis multitudo et iumenta eius.
  </p>
  <p>
   <font size="2">
    9
   </font>
   Tulit igitur Moyses virgam, quae erat in conspectu Domini, sicut praeceperat ei,
   <font size="2">
    10
   </font>
   congregata multitudine ante petram: dixitque eis: Audite, rebelles et increduli: num de petra hac vobis aquam poterimus eicere?
   <font size="2">
    11
   </font>
   Cumque elevasset Moyses manum, percutiens virga bis silicem, egressae sunt aquae largissimae, ita ut populus biberet et iumenta.
  </p>
  <p>
   <font size="2">
    12
   </font>
   Dixitque Dominus ad Moysen et Aaron: Quia non credidistis mihi, ut sanctificaretis me coram filiis Israel, non introducetis hos populos in terram, quam dabo eis.
   <font size="2">
    13
   </font>
   Haec est aqua contradictionis, ubi iurgati sunt filii Israel contra Dominum, et sanctificatus est in eis.
  </p>
  <p>
   <font size="2">
    14
   </font>
   Misit interea nuntios Moyses de Cades ad regem Edom, qui dicerent: Haec mandat frater tuus Israel: Nosti omnem laborem qui apprehendit nos,
   <font size="2">
    15
   </font>
   quomodo descenderint patres nostri in Aegyptum, et habitaverimus ibi multo tempore, afflixerintque nos Aegyptii, et patres nostros:
   <font size="2">
    16
   </font>
   et quomodo clamaverimus ad Dominum, et exaudierit nos, miseritque angelum, qui eduxerit nos de Aegypto. Ecce in urbe Cades, quae est in extremis finibus tuis, positi,
   <font size="2">
    17
   </font>
   obsecramus ut nobis transire liceat per terram tuam. Non ibimus per agros, nec per vineas; non bibemus aquas de puteis tuis: sed gradiemur via publica, nec ad dexteram nec ad sinistram declinantes, donec transeamus terminos tuos.
   <font size="2">
    18
   </font>
   Cui respondit Edom: Non transibis per me, alioquin armatus occurram tibi.
   <font size="2">
    19
   </font>
   Dixeruntque filii Israel: Per tritam gradiemur viam: et si biberimus aquas tuas, nos et pecora nostra, dabimus quod iustum est: nulla erit in pretio difficultas, tantum velociter transeamus.
   <font size="2">
    20
   </font>
   At ille respondit: Non transibis. Statimque egressus est obvius, cum infinita multitudo, et manu forti,
   <font size="2">
    21
   </font>
   nec voluit acquiescere deprecanti, ut concederet transitum per fines suos. Quam ob rem divertit ab eo Israel.
  </p>
  <p>
   <font size="2">
    22
   </font>
   Cumque castra movissent de Cades, venerunt in montem Hor, qui est in finibus terrae Edom:
   <font size="2">
    23
   </font>
   ubi locutus est Dominus ad Moysen:
   <font size="2">
    24
   </font>
   Pergat, inquit, Aaron ad populos suos: non enim intrabit terram, quam dedi filiis Israel, eo quod incredulus fuerit ori meo, ad aquas contradictionis.
   <font size="2">
    25
   </font>
   Tolle Aaron et filium eius cum eo, et duces eos in montem Hor.
   <font size="2">
    26
   </font>
   Cumque nudaveris patrem veste sua, indues ea Eleazarum filium eius: Aaron colligetur, et morietur ibi.
   <font size="2">
    27
   </font>
   Fecit Moyses ut praeceperat Dominus: et ascenderunt in montem Hor coram omni multitudine.
   <font size="2">
    28
   </font>
   Cumque Aaron spoliasset vestibus suis, induit eis Eleazarum filium eius.
   <font size="2">
    29
   </font>
   Illo mortuo in montis supercilio, descendit cum Eleazaro.
   <font size="2">
    30
   </font>
   Omnis autem multitudo videns occubuisse Aaron, flevit super eo triginta diebus per cunctas familias suas.
  </p>
  <p>
   <a name="21">
   </a>
   [21]
   <font size="2">
    1
   </font>
   Quod cum audisset Chananaeus rex Arad, qui habitabat ad meridiem, venisse scilicet Israel per exploratorum viam, pugnavit contra illum, et victor existens, duxit ex eo praedam.
   <font size="2">
    2
   </font>
   At Israel voto se Domino obligans, ait: Si tradideris populum istum in manu mea, delebo urbes eius.
   <font size="2">
    3
   </font>
   Exaudivitque Dominus preces Israel, et tradidit Chananaeum, quem ille interfecit subversis urbibus eius: et vocavit nomen loci illius Horma, id est, anathema.
  </p>
  <p>
   <font size="2">
    4
   </font>
   Profecti sunt autem et de monte Hor, per viam quae ducit ad mare Rubrum, ut circumirent terram Edom. Et taedere coepit populum itineris ac laboris:
   <font size="2">
    5
   </font>
   locutusque contra Deum et Moysen, ait: Cur eduxisti nos de Aegypto, ut moreremur in solitudine? deest panis, non sunt aquae: anima nostra iam nauseat super cibo isto levissimo.
  </p>
  <p>
   <font size="2">
    6
   </font>
   Quam ob rem misit Dominus in populum ignitos serpentes, ad quorum plagas et mortes plurimorum,
   <font size="2">
    7
   </font>
   venerunt ad Moysen, atque dixerunt: Peccavimus, quia locuti sumus contra Dominum et te: ora ut tollat a nobis serpentes. Oravitque Moyses pro populo,
   <font size="2">
    8
   </font>
   et locutus est Dominus ad eum: Fac serpentem aeneum, et pone eum pro signo: qui percussus aspexerit eum, vivet.
   <font size="2">
    9
   </font>
   Fecit ergo Moyses serpentem aeneum, et posuit eum pro signo: quem cum percussi aspicerent, sanabantur.
  </p>
  <p>
   <font size="2">
    10
   </font>
   Profectique filii Israel castrametati sunt in Oboth.
   <font size="2">
    11
   </font>
   Unde egressi fixere tentoria in Ieabarim, in solitudine quae respicit Moab contra orientalem plagam.
   <font size="2">
    12
   </font>
   Et inde moventes, venerunt ad torrentem Zared.
   <font size="2">
    13
   </font>
   Quem relinquentes castrametati sunt contra Arnon, quae est in deserto, et prominet in finibus Amorrhaei. Siquidem Arnon terminus est Moab, dividens Moabitas et Amorrhaeos.
   <font size="2">
    14
   </font>
   Unde dicitur in libro bellorum Domini: Sicut fecit in mari Rubro, sic faciet in torrentibus Arnon.
   <font size="2">
    15
   </font>
   Scopuli torrentium inclinati sunt, ut requiescerent in Ar, et recumberent in finibus Moabitarum.
  </p>
  <p>
   <font size="2">
    16
   </font>
   Ex eo loco apparuit puteus, super quo locutus est Dominus ad Moysen: Congrega populum, et dabo ei aquam.
   <font size="2">
    17
   </font>
   Tunc cecinit Israel carmen istud: Ascendat puteus. Concinebant:
   <font size="2">
    18
   </font>
   Puteus, quem foderunt principes et paraverunt duces multitudinis in datore legis, et in baculis suis. De solitudine, Matthana.
   <font size="2">
    19
   </font>
   De Matthana in Nahaliel: de Nahaliel in Bamoth.
   <font size="2">
    20
   </font>
   De Bamoth, vallis est in regione Moab, in vertice Phasga, quod respicit contra desertum.
  </p>
  <p>
   <font size="2">
    21
   </font>
   Misit autem Israel nuntios ad Sehon regem Amorrhaeorum, dicens:
   <font size="2">
    22
   </font>
   Obsecro ut transire mihi liceat per terram tuam: non declinabimus in agros et vineas; non bibemus aquas ex puteis: via regia gradiemur, donec transeamus terminos tuos.
   <font size="2">
    23
   </font>
   Qui concedere noluit ut transiret Israel per fines suos: quin potius exercitu congregato, egressus est obviam in desertum, et venit in Iasa, pugnavitque contra eum.
   <font size="2">
    24
   </font>
   A quo percussus est in ore gladii, et possessa est terra eius ab Arnon usque Ieboc, et filios Ammon: quia forti praesidio tenebantur termini Ammonitarum.
  </p>
  <p>
   <font size="2">
    25
   </font>
   Tulit ergo Israel omnes civitates eius, et habitavit in urbibus Amorrhaei, in Hesebon scilicet, et viculis eius.
   <font size="2">
    26
   </font>
   Urbs Hesebon fuit Sehon regis Amorrhaei, qui pugnavit contra regem Moab: et tulit omnem terram, quae ditionis illius fuerat usque Arnon.
   <font size="2">
    27
   </font>
   Idcirco dicitur in proverbio: Venite in Hesebon: aedificetur, et construatur civitas Sehon:
   <font size="2">
    28
   </font>
   ignis egressus est de Hesebon, flamma de oppido Sehon, et devoravit Ar Moabitarum, et habitatores excelsorum Arnon.
   <font size="2">
    29
   </font>
   Vae tibi Moab; peristi popule Chamos. Dedit filios eius in fugam, et filias in captivitatem regi Amorrhaeorum Sehon.
   <font size="2">
    30
   </font>
   Iugum ipsorum disperiit ad Hesebon usque Dibon: lassi pervenerunt in Nophe, et usque Medaba.
  </p>
  <p>
   <font size="2">
    31
   </font>
   Habitavit itaque Israel in terra Amorrhaei.
   <font size="2">
    32
   </font>
   Misitque Moyses qui explorarent Iazer: cuius ceperunt viculos, et possederunt habitatores.
  </p>
  <p>
   <font size="2">
    33
   </font>
   Verteruntque se, et ascenderunt per viam Basan, et occurrit eis Og, rex Basan, cum omni populo suo, pugnaturus in Edrai.
   <font size="2">
    34
   </font>
   Dixitque Dominus ad Moysen: Ne timeas eum, quia in manu tua tradidi illum, et omnem populum ac terram eius: faciesque illi sicut fecisti Sehon, regi Amorrhaeorum habitatori Hesebon.
   <font size="2">
    35
   </font>
   Percusserunt igitur et hunc cum filiis suis, universumque populum eius usque ad internecionem, et possederunt terram illius.
  </p>
  <p>
   <a name="22">
   </a>
   [22]
   <font size="2">
    1
   </font>
   Profectique castrametati sunt in campestribus Moab, ubi trans Iordanem Iericho sita est.
  </p>
  <p>
   <font size="2">
    2
   </font>
   Videns autem Balac filius Sephor omnia quae fecerat Israel Amorrhaeo,
   <font size="2">
    3
   </font>
   et quod pertimuissent eum Moabitae, et impetum eius ferre non possent,
   <font size="2">
    4
   </font>
   dixit ad maiores natu Madian: Ita delebit hic populus omnes, qui in nostris finibus commorantur, quomodo solet bos herbas usque ad radices carpere. Ipse erat eo tempore rex in Moab.
   <font size="2">
    5
   </font>
   Misit ergo nuntios ad Balaam filium Beor ariolum, qui habitabat super flumen terrae filiorum Ammon, ut vocarent eum, et dicerent: Ecce egressus est populus ex Aegypto, qui operuit superficiem terrae, sedens contra me.
   <font size="2">
    6
   </font>
   Veni igitur, et maledic populo huic, quia fortior me est: si quomodo possim percutere et eicere eum de terra mea. Novi enim quod benedictus sit cui benedixeris, et maledictus in quem maledicta congesseris.
  </p>
  <p>
   <font size="2">
    7
   </font>
   Perrexeruntque seniores Moab, et maiores natu Madian, habentes divinationis pretium in manibus. Cumque venissent ad Balaam, et narrassent ei omnia verba Balac,
   <font size="2">
    8
   </font>
   ille respondit: Manete hic nocte, et respondebo quidquid mihi dixerit Dominus. Manentibus illis apud Balaam, venit Deus, et ait ad eum:
   <font size="2">
    9
   </font>
   Quid sibi volunt homines isti apud te?
   <font size="2">
    10
   </font>
   Respondit: Balac filius Sephor rex Moabitarum misit ad me,
   <font size="2">
    11
   </font>
   dicens: Ecce populus qui egressus est de Aegypto, operuit superficiem terrae: veni, et maledic ei, si quomodo possim pugnans abigere eum.
   <font size="2">
    12
   </font>
   Dixitque Deus ad Balaam: Noli ire cum eis, neque maledicas populo: quia benedictus est.
   <font size="2">
    13
   </font>
   Qui mane consurgens dixit ad principes: Ite in terram vestram, quia prohibuit me Dominus venire vobiscum.
   <font size="2">
    14
   </font>
   Reversi principes dixerunt ad Balac: Noluit Balaam venire nobiscum.
  </p>
  <p>
   <font size="2">
    15
   </font>
   Rursum ille multo plures et nobiliores quam ante miserat, misit.
   <font size="2">
    16
   </font>
   Qui cum venissent ad Balaam, dixerunt: Sic dicit Balac filius Sephor: Ne cuncteris venire ad me:
   <font size="2">
    17
   </font>
   paratus sum honorare te, et quidquid volueris, dabo tibi: veni, et maledic populo isti.
   <font size="2">
    18
   </font>
   Respondit Balaam: Si dederit mihi Balac plenam domum suam argenti et auri, non potero immutare verbum Domini Dei mei, ut vel plus, vel minus loquar.
   <font size="2">
    19
   </font>
   Obsecro ut hic maneatis etiam hac nocte, et scire queam quid mihi rursum respondeat Dominus.
   <font size="2">
    20
   </font>
   Venit ergo Deus ad Balaam nocte, et ait ei: Si vocare te venerunt homines isti, surge, et vade cum eis: ita dumtaxat, ut quod tibi praecepero, facias.
   <font size="2">
    21
   </font>
   Surrexit Balaam mane, et strata asina sua profectus est cum eis.
  </p>
  <p>
   <font size="2">
    22
   </font>
   Et iratus est Deus. Stetitque angelus Domini in via contra Balaam, qui insidebat asinae, et duos pueros habebat secum.
   <font size="2">
    23
   </font>
   Cernens asina angelum stantem in via, evaginato gladio, avertit se de itinere, et ibat per agrum. Quam cum verberaret Balaam, et vellet ad semitam reducere,
   <font size="2">
    24
   </font>
   stetit angelus in angustiis duarum maceriarum, quibus vineae cingebantur.
   <font size="2">
    25
   </font>
   Quem videns asina, iunxit se parieti, et attrivit sedentis pedem. At ille iterum verberabat eam:
   <font size="2">
    26
   </font>
   et nihilominus angelus ad locum angustum transiens, ubi nec ad dexteram, nec ad sinistram poterat deviare, obvius stetit.
   <font size="2">
    27
   </font>
   Cumque vidisset asina stantem angelum, concidit sub pedibus sedentis: qui iratus, vehementius caedebat fuste latera eius.
  </p>
  <p>
   <font size="2">
    28
   </font>
   Aperuitque Dominus os asinae, et locuta est: Quid feci tibi? cur percutis me ecce iam tertio?
   <font size="2">
    29
   </font>
   Respondit Balaam: Quia commeruisti, et illusisti mihi: utinam haberem gladium, ut te percuterem!
   <font size="2">
    30
   </font>
   Dixit asina: Nonne animal tuum sum, cui semper sedere consuevisti usque in praesentem diem? dic quid simile umquam fecerim tibi. At ille ait: Numquam.
  </p>
  <p>
   <font size="2">
    31
   </font>
   Protinus aperuit Dominus oculos Balaam, et vidit angelum stantem in via, evaginato gladio, adoravitque eum pronus in terram.
   <font size="2">
    32
   </font>
   Cui angelus: Cur, inquit, tertio verberas asinam tuam? ego veni ut adversarer tibi, quia perversa est via tua, mihique contraria:
   <font size="2">
    33
   </font>
   et nisi asina declinasset de via, dans locum resistenti, te occidissem, et illa viveret.
   <font size="2">
    34
   </font>
   Dixit Balaam: Peccavi, nesciens quod tu stares contra me: et nunc si displicet tibi ut vadam, revertar.
   <font size="2">
    35
   </font>
   Ait angelus: Vade cum istis, et cave ne aliud quam praecepero tibi loquaris. Ivit igitur cum principibus.
  </p>
  <p>
   <font size="2">
    36
   </font>
   Quod cum audisset Balac, egressus est in occursum eius in oppido Moabitarum, quod situm est in extremis finibus Arnon.
   <font size="2">
    37
   </font>
   Dixitque ad Balaam: Misi nuntios ut vocarent te: cur non statim venisti ad me? an quia mercedem adventui tuo reddere nequeo?
   <font size="2">
    38
   </font>
   Cui ille respondit: Ecce adsum: numquid loqui potero aliud, nisi quod Deus posuerit in ore meo?
   <font size="2">
    39
   </font>
   Perrexerunt ergo simul, et venerunt in urbem, quae in extremis regni eius finibus erat.
   <font size="2">
    40
   </font>
   Cumque occidisset Balac boves et oves, misit ad Balaam, et principes qui cum eo erant, munera.
  </p>
  <p>
   <font size="2">
    41
   </font>
   Mane autem facto, duxit eum ad excelsa Baal, et intuitus est extremam partem populi.
  </p>
  <p>
   <a name="23">
   </a>
   [23]
   <font size="2">
    1
   </font>
   Dixitque Balaam ad Balac: Aedifica mihi hic septem aras, et para totidem vitulos, eiusdemque numeri arietes.
   <font size="2">
    2
   </font>
   Cumque fecisset iuxta sermonem Balaam, imposuerunt simul vitulum et arietem super aram.
   <font size="2">
    3
   </font>
   Dixitque Balaam ad Balac: Sta paulisper iuxta holocaustum tuum, donec vadam, si forte occurrat mihi Dominus, et quodcumque imperaverit, loquar tibi.
   <font size="2">
    4
   </font>
   Cumque abiisset velociter, occurrit illi Deus. Locutusque ad eum Balaam: Septem, inquit, aras erexi, et imposui vitulum et arietem desuper.
   <font size="2">
    5
   </font>
   Dominus autem posuit verbum in ore eius, et ait: Revertere ad Balac, et haec loqueris.
  </p>
  <p>
   <font size="2">
    6
   </font>
   Reversus invenit stantem Balac iuxta holocaustum suum, et omnes principes Moabitarum:
   <font size="2">
    7
   </font>
   assumptaque parabola sua, dixit: De Aram adduxit me Balac rex Moabitarum, de montibus orientis: Veni, inquit, et maledic Iacob; propera, et detestare Israel.
   <font size="2">
    8
   </font>
   Quomodo maledicam, cui non maledixit Deus? qua ratione detester, quem Dominus non detestatur?
   <font size="2">
    9
   </font>
   De summis silicibus videbo eum, et de collibus considerabo illum. Populus solus habitabit, et inter gentes non reputabitur.
   <font size="2">
    10
   </font>
   Quis dinumerare possit pulverem Iacob, et nosse numerum stirpis Israel? Moriatur anima mea morte iustorum, et fiant novissima mea horum similia.
  </p>
  <p>
   <font size="2">
    11
   </font>
   Dixitque Balac ad Balaam: Quid est hoc quod agis? ut malediceres inimicis meis vocavi te, et tu e contrario benedicis eis.
   <font size="2">
    12
   </font>
   Cui ille respondit: Num aliud possum loqui, nisi quod iusserit Dominus?
   <font size="2">
    13
   </font>
   Dixit ergo Balac: Veni mecum in alterum locum unde partem Israel videas, et totum videre non possis: inde maledicito ei.
   <font size="2">
    14
   </font>
   Cumque duxisset eum in locum sublimem, super verticem montis Phasga, aedificavit Balaam septem aras, et impositis supra vitulo atque ariete,
   <font size="2">
    15
   </font>
   dixit ad Balac: Sta hic iuxta holocaustum tuum, donec ego obvius pergam.
  </p>
  <p>
   <font size="2">
    16
   </font>
   Cui cum Dominus occurrisset, posuissetque verbum in ore eius, ait: Revertere ad Balac, et haec loqueris ei.
   <font size="2">
    17
   </font>
   Reversus invenit eum stantem iuxta holocaustum suum, et principes Moabitarum cum eo. Ad quem Balac: Quid, inquit, locutus est Dominus?
   <font size="2">
    18
   </font>
   At ille, assumpta parabola sua, ait: Sta, Balac, et ausculta; audi, fili Sephor:
   <font size="2">
    19
   </font>
   non est Deus quasi homo, ut mentiatur, nec ut filius hominis, ut mutetur. Dixit ergo, et non faciet? locutus est, et non implebit?
   <font size="2">
    20
   </font>
   Ad benedicendum adductus sum: benedictionem prohibere non valeo.
   <font size="2">
    21
   </font>
   Non est idolum in Iacob, nec videtur simulacrum in Israel. Dominus Deus eius cum eo est, et clangor victoriae regis in illo.
   <font size="2">
    22
   </font>
   Deus eduxit illum de Aegypto, cuius fortitudo similis est rhinocerotis.
   <font size="2">
    23
   </font>
   Non est augurium in Iacob, nec divinatio in Israel: temporibus suis dicetur Iacob et Israeli quid operatus sit Deus.
   <font size="2">
    24
   </font>
   Ecce populus ut leaena consurget, et quasi leo erigetur: non accubabit donec devoret praedam, et occisorum sanguinem bibat.
  </p>
  <p>
   <font size="2">
    25
   </font>
   Dixitque Balac ad Balaam: Nec maledicas ei, nec benedicas.
   <font size="2">
    26
   </font>
   Et ille ait: Nonne dixi tibi quod quidquid mihi Deus imperaret, hoc facerem?
   <font size="2">
    27
   </font>
   Et ait Balac ad eum: Veni, et ducam te ad alium locum: si forte placeat Deo ut inde maledicas eis.
   <font size="2">
    28
   </font>
   Cumque duxisset eum super verticem montis Phogor, qui respicit solitudinem,
   <font size="2">
    29
   </font>
   dixit ei Balaam: Aedifica mihi hic septem aras, et para totidem vitulos, eiusdemque numeri arietes.
   <font size="2">
    30
   </font>
   Fecit Balac ut Balaam dixerat: imposuitque vitulos et arietes per singulas aras.
  </p>
  <p>
   <a name="24">
   </a>
   [24]
   <font size="2">
    1
   </font>
   Cumque vidisset Balaam quod placeret Domino ut benediceret Israeli, nequaquam abiit ut ante perrexerat, ut augurium quaereret: sed dirigens contra desertum vultum suum,
   <font size="2">
    2
   </font>
   et elevans oculos, vidit Israel in tentoriis commorantem per tribus suas: et irruente in se spiritu Dei,
   <font size="2">
    3
   </font>
   assumpta parabola, ait: Dixit Balaam filius Beor: dixit homo, cuius obturatus est oculus:
   <font size="2">
    4
   </font>
   dixit auditor sermonum Dei, qui visionem Omnipotentis intuitus est, qui cadit, et sic aperiuntur oculi eius:
   <font size="2">
    5
   </font>
   Quam pulchra tabernacula tua, Iacob, et tentoria tua, Israel!
   <font size="2">
    6
   </font>
   ut valles nemorosae, ut horti iuxta fluvios irrigui, ut tabernacula quae fixit Dominus, quasi cedri prope aquas.
   <font size="2">
    7
   </font>
   Fluet aqua de situla eius, et semen illius erit in aquas multas. Tolletur propter Agag, rex eius, et auferetur regnum illius.
   <font size="2">
    8
   </font>
   Deus eduxit illum de Aegypto, cuius fortitudo similis est rhinocerotis. Devorabunt gentes hostes illius, ossaque eorum confringent, et perforabunt sagittis.
   <font size="2">
    9
   </font>
   Accubans dormivit ut leo, et quasi leaena, quam suscitare nullus audebit. Qui benedixerit tibi, erit et ipse benedictus: qui maledixerit, in maledictione reputabitur.
  </p>
  <p>
   <font size="2">
    10
   </font>
   Iratusque Balac contra Balaam, complosis manibus ait: Ad maledicendum inimicis meis vocavi te, quibus e contrario tertio benedixisti:
   <font size="2">
    11
   </font>
   revertere ad locum tuum. Decreveram quidem magnifice honorare te, sed Dominus privavit te honore disposito.
   <font size="2">
    12
   </font>
   Respondit Balaam ad Balac: Nonne nuntiis tuis, quos misisti ad me, dixi:
   <font size="2">
    13
   </font>
   Si dederit mihi Balac plenam domum suam argenti et auri, non potero praeterire sermonem Domini Dei mei, ut vel boni quid vel mali proferam ex corde meo: sed quidquid Dominus dixerit, hoc loquar?
   <font size="2">
    14
   </font>
   verumtamen pergens ad populum meum, dabo consilium, quid populus tuus populo huic faciat extremo tempore.
   <font size="2">
    15
   </font>
   Sumpta igitur parabola, rursum ait:
  </p>
  <p>
   Dixit Balaam filius Beor: dixit homo, cuius obturatus est oculus:
   <font size="2">
    16
   </font>
   dixit auditor sermonum Dei, qui novit doctrinam Altissimi, et visiones Omnipotentis videt, qui cadens apertos habet oculos:
   <font size="2">
    17
   </font>
   Videbo eum, sed non modo: intuebor illum, sed non prope. Orietur stella ex Iacob, et consurget virga de Israel: et percutiet duces Moab, vastabitque omnes filios Seth.
   <font size="2">
    18
   </font>
   Et erit Idumaea possessio eius: haereditas Seir cedet inimicis suis: Israel vero fortiter aget.
   <font size="2">
    19
   </font>
   De Iacob erit qui dominetur, et perdat reliquias civitatis.
   <font size="2">
    20
   </font>
   Cumque vidisset Amalec, assumens parabolam, ait: Principium gentium Amalec, cuius extrema perdentur.
   <font size="2">
    21
   </font>
   Vidit quoque Cinaeum: et assumpta parabola, ait: Robustum quidem est habitaculum tuum: sed si in petra posueris nidum tuum,
   <font size="2">
    22
   </font>
   et fueris electus de stirpe Cin, quamdiu poteris permanere? Assur enim capiet te.
   <font size="2">
    23
   </font>
   Assumptaque parabola iterum locutus est: Heu! quis victurus est, quando ista faciet Deus?
   <font size="2">
    24
   </font>
   Venient in trieribus de Italia: superabunt Assyrios, vastabuntque Hebraeos, et ad extremum etiam ipsi peribunt.
   <font size="2">
    25
   </font>
   Surrexitque Balaam, et reversus est in locum suum: Balac quoque via, qua venerat, rediit.
  </p>
  <p>
   <a name="25">
   </a>
   [25]
   <font size="2">
    1
   </font>
   Morabatur autem eo tempore Israel in Settim, et fornicatus est populus cum filiabus Moab,
   <font size="2">
    2
   </font>
   quae vocaverunt eos ad sacrificia sua. At ille comederunt et adoraverunt deos earum.
   <font size="2">
    3
   </font>
   Initiatusque est Israel Beelphegor: et iratus Dominus,
   <font size="2">
    4
   </font>
   ait ad Moysen: Tolle cunctos principes populi, et suspende eos contra solem in patibulis, ut avertatur furor meus ab Israel.
   <font size="2">
    5
   </font>
   Dixitque Moyses ad iudices Israel: Occidat unusquisque proximos suos, qui initiati sunt Beelphegor.
  </p>
  <p>
   <font size="2">
    6
   </font>
   Et ecce unus de filiis Israel intravit coram fratribus suis ad scortum Madianitidem, vidente Moyse, et omni turba filiorum Israel, qui flebant ante fores tabernaculi.
   <font size="2">
    7
   </font>
   Quod cum vidisset Phinees filius Eleazari filii Aaron sacerdotis, surrexit de medio multitudinis, et arrepto pugione,
   <font size="2">
    8
   </font>
   ingressus est post virum Israelitem in lupanar, et perfodit ambos simul, virum scilicet et mulierem in locis genitalibus. Cessavitque plaga a filiis Israel:
   <font size="2">
    9
   </font>
   et occisi sunt viginti quatuor millia hominum.
  </p>
  <p>
   <font size="2">
    10
   </font>
   Dixitque Dominus ad Moysen:
  </p>
  <p>
   <font size="2">
    11
   </font>
   Phinees filius Eleazari filii Aaron sacerdotis avertit iram meam a filiis Israel: quia zelo meo commotus est contra eos, ut non ipse delerem filios Israel in zelo meo.
   <font size="2">
    12
   </font>
   Idcirco loquere ad eum: Ecce do ei pacem foederis mei,
   <font size="2">
    13
   </font>
   et erit tam ipsi quam semini eius pactum sacerdotii sempiternum: quia zelatus est pro Deo suo, et expiavit scelus filiorum Israel.
  </p>
  <p>
   <font size="2">
    14
   </font>
   Erat autem nomen viri Israelitae, qui occisus est cum Madianitide, Zambri filius Salu, dux de cognatione et tribu Simeonis.
   <font size="2">
    15
   </font>
   Porro mulier Madianitis, quae pariter interfecta est, vocabatur Cozbi filia Sur principis nobilissimi Madianitarum.
  </p>
  <p>
   <font size="2">
    16
   </font>
   Locutusque est Dominus ad Moysen, dicens:
   <font size="2">
    17
   </font>
   Hostes vos sentiant Madianitae, et percutite eos:
   <font size="2">
    18
   </font>
   quia et ipsi hostiliter egerunt contra vos, et decepere insidiis per idolum Phogor, et Cozbi filiam ducis Madian sororem suam, quae percussa est in die plagae pro sacrilegio Phogor.
  </p>
  <p>
   <a name="26">
   </a>
   [26]
   <font size="2">
    1
   </font>
   Postquam noxiorum sanguis effusus est, dixit Dominus ad Moysen et Eleazarum filium Aaron sacerdotem:
   <font size="2">
    2
   </font>
   Numerate omnem summam filiorum Israel a viginti annis et supra, per domos et cognationes suas, cunctos qui possunt ad bella procedere.
   <font size="2">
    3
   </font>
   Locuti sunt itaque Moyses et Eleazar sacerdos, in campestribus Moab super Iordanem contra Iericho, ad eos qui erant
   <font size="2">
    4
   </font>
   a viginti annis et supra, sicut Dominus imperaverat, quorum iste est numerus.
  </p>
  <p>
   <font size="2">
    5
   </font>
   Ruben primogenitus Israel: huius filius, Henoch, a quo familia Henochitarum: et Phallu, a quo familia Phalluitarum:
   <font size="2">
    6
   </font>
   et Hesron, a quo familia Hesronitarum: et Charmi, a quo familia Charmitarum.
   <font size="2">
    7
   </font>
   Hae sunt familiae de stirpe Ruben: quarum numerus inventus est quadraginta tria millia, et septingenti triginta.
   <font size="2">
    8
   </font>
   Filius Phallu, Eliab:
   <font size="2">
    9
   </font>
   huius filii, Namuel et Dathan et Abiron: isti sunt Dathan et Abiron principes populi, qui surrexerunt contra Moysen et Aaron in seditione Core, quando adversus Dominum rebellaverunt:
   <font size="2">
    10
   </font>
   et aperiens terra os suum devoravit Core, morientibus plurimis, quando combussit ignis ducentos quinquaginta viros. Et factum est grande miraculum,
   <font size="2">
    11
   </font>
   ut, Core pereunte, filii illius non perirent.
  </p>
  <p>
   <font size="2">
    12
   </font>
   Filii Simeon per cognationes suas: Namuel, ab hoc familia Namuelitarum: Iamin, ab hoc familia Iaminitarum: Iachin, ab hoc familia Iachinitarum:
   <font size="2">
    13
   </font>
   Zare, ab hoc familia Zareitarum: Saul, ab hoc familia Saulitarum.
   <font size="2">
    14
   </font>
   Hae sunt familiae de stirpe Simeon, quarum omnis numerus fuit viginti duo millia ducenti.
  </p>
  <p>
   <font size="2">
    15
   </font>
   Filii Gad per cognationes suas: Sephon, ab hoc familia Sephonitarum: Aggi, ab hoc familia Aggitarum: Suni, ab hoc familia Sunitarum:
   <font size="2">
    16
   </font>
   Ozni, ab hoc familia Oznitarum: Her, ab hoc familia Heritarum:
   <font size="2">
    17
   </font>
   Arod, ab hoc familia Aroditarum: Ariel, ab hoc familia Arielitarum.
   <font size="2">
    18
   </font>
   Istae sunt familiae Gad, quarum omnis numerus fuit quadraginta millia quingenti.
  </p>
  <p>
   <font size="2">
    19
   </font>
   Filii Iuda, Her et Onan, qui ambo mortui sunt in terra Chanaan.
   <font size="2">
    20
   </font>
   Fueruntque filii Iuda per cognationes suas: Sela, a quo familia Selaitarum: Phares, a quo familia Pharesitarum: Zare, a quo familia Zareitarum.
   <font size="2">
    21
   </font>
   Porro filii Phares: Hesron, a quo familia Hesronitarum: et Hamul, a quo familia Hamulitarum.
   <font size="2">
    22
   </font>
   Istae sunt familiae Iuda, quarum omnis numerus fuit septuaginta sex millia quingenti.
  </p>
  <p>
   <font size="2">
    23
   </font>
   Filii Issachar per cognationes suas: Thola, a quo familia Tholaitarum: Phua, a quo familia Phuaitarum:
   <font size="2">
    24
   </font>
   Iasub, a quo familia Iasubitarum: Semran, a quo familia Semranitarum.
   <font size="2">
    25
   </font>
   Hae sunt cognationes Issachar, quarum numerus fuit sexaginta quatuor millia trecenti.
  </p>
  <p>
   <font size="2">
    26
   </font>
   Filii Zabulon per cognationes suas: Sared, a quo familia Sareditarum: Elon, a quo familia Elonitarum: Ialel, a quo familia Ialelitarum.
   <font size="2">
    27
   </font>
   Hae sunt cognationes Zabulon, quarum numerus fuit sexaginta millia quingenti.
  </p>
  <p>
   <font size="2">
    28
   </font>
   Filii Ioseph per cognationes suas, Manasse et Ephraim.
   <font size="2">
    29
   </font>
   De Manasse ortus est Machir, a quo familia Machiritarum. Machir genuit Galaad, a quo familia Galaaditarum.
   <font size="2">
    30
   </font>
   Galaad habuit filios: Iezer, a quo familia Iezeritarum: et Helec, a quo familia Helecitarum:
   <font size="2">
    31
   </font>
   et Asriel, a quo familia Asrielitarum: et Sechem, a quo familia Sechemitarum:
   <font size="2">
    32
   </font>
   et Semida, a quo familia Semidaitarum: et Hepher, a quo familia Hepheritarum.
   <font size="2">
    33
   </font>
   Fuit autem Hepher pater Salphaad, qui filios non habebat, sed tantum filias: quarum ista sunt nomina: Maala, et Noa, et Hegla, et Melcha, et Thersa.
   <font size="2">
    34
   </font>
   Hae sunt familiae Manasse, et numerus earum quinquaginta duo millia septingenti.
  </p>
  <p>
   <font size="2">
    35
   </font>
   Filii autem Ephraim per cognationes suas fuerunt hi: Suthala, a quo familia Suthalaitarum: Becher, a quo familia Becheritarum: Thehen, a quo familia Thehenitarum.
   <font size="2">
    36
   </font>
   Porro filius Suthala fuit Heran, a quo familia Heranitarum.
   <font size="2">
    37
   </font>
   Hae sunt cognationes filiorum Ephraim: quarum numerus fuit triginta duo millia quingenti.
  </p>
  <p>
   <font size="2">
    38
   </font>
   Isti sunt filii Ioseph per familias suas. Filii Beniamin in cognationibus suis: Bela, a quo familia Belaitarum: Asbel, a quo familia Asbelitarum: Ahiram, a quo familia Ahiramitarum:
   <font size="2">
    39
   </font>
   Supham, a quo familia Suphamitarum: Hupham, a quo familia Huphamitarum.
   <font size="2">
    40
   </font>
   Filii Bela: Hered, et Noeman. De Hered, familia Hereditarum: de Noeman, familia Noemanitarum.
   <font size="2">
    41
   </font>
   Hi sunt filii Beniamin per cognationes suas: quorum numerus fuit quadraginta quinque millia sexcenti.
  </p>
  <p>
   <font size="2">
    42
   </font>
   Filii Dan per cognationes suas: Suham, a quo familia Suhamitarum. Hae sunt cognationes Dan per familias suas.
   <font size="2">
    43
   </font>
   Omnes fuere Suhamitae, quorum numerus erat sexaginta quatuor millia quadringenti.
  </p>
  <p>
   <font size="2">
    44
   </font>
   Filii Aser per cognationes suas: Iemna, a quo familia Iemnaitarum: Iessui, a quo familia Iessuitarum: Brie, a quo familia Brieitarum.
   <font size="2">
    45
   </font>
   Filii Brie: Heber, a quo familia Heberitarum: et Melchiel, a quo familia Melchielitarum.
   <font size="2">
    46
   </font>
   Nomen autem filiae Aser fuit Sara.
   <font size="2">
    47
   </font>
   Hae cognationes filiorum Aser, et numerus eorum quinquaginta tria millia quadringenti.
  </p>
  <p>
   <font size="2">
    48
   </font>
   Filii Nephthali per cognationes suas: Iesiel, a quo familia Iesielitarum: Guni, a quo familia Gunitarum:
   <font size="2">
    49
   </font>
   Ieser, a quo familia Ieseritarum: Sellem, a quo familia Sellemitarum.
   <font size="2">
    50
   </font>
   Hae sunt cognationes filiorum Nephthali per familias suas: quorum numerus quadraginta quinque millia quadringenti.
  </p>
  <p>
   <font size="2">
    51
   </font>
   Ista est summa filiorum Israel, qui recensiti sunt, sexcenta millia, et mille septingenti triginta.
  </p>
  <p>
   <font size="2">
    52
   </font>
   Locutusque est Dominus ad Moysen, dicens:
   <font size="2">
    53
   </font>
   Istis dividetur terra iuxta numerum vocabulorum in possessiones suas.
   <font size="2">
    54
   </font>
   Pluribus maiorem partem dabis, et paucioribus minorem: singulis, sicut nunc recensiti sunt, tradetur possessio:
   <font size="2">
    55
   </font>
   ita dumtaxat ut sors terram tribubus dividat et familiis.
   <font size="2">
    56
   </font>
   Quidquid sorte contigerit, hoc vel plures accipiant, vel pauciores.
  </p>
  <p>
   <font size="2">
    57
   </font>
   Hic quoque est numerus filiorum Levi per familias suas: Gerson, a quo familia Gersonitarum: Caath, a quo familia Caathitarum: Merari, a quo familia Meraritarum.
   <font size="2">
    58
   </font>
   Hae sunt familiae Levi: familia Lobni, familia Hebroni, familia Moholi, familia Musi, familia Core. At vero Caath genuit Amram:
   <font size="2">
    59
   </font>
   qui habuit uxorem Iochabed filiam Levi, quae nata est ei in Aegypto. Haec genuit Amram viro suo filios, Aaron, et Moysen, et Mariam sororem eorum.
   <font size="2">
    60
   </font>
   De Aaron orti sunt Nadab et Abiu, et Eleazar et Ithamar:
   <font size="2">
    61
   </font>
   quorum Nadab et Abiu mortui sunt, cum obtulissent ignem alienum coram Domino.
  </p>
  <p>
   <font size="2">
    62
   </font>
   Fueruntque omnes qui numerati sunt, viginti tria millia generis masculini ab uno mense et supra: quia non sunt recensiti inter filios Israel, nec eis cum ceteris data possessio est.
  </p>
  <p>
   <font size="2">
    63
   </font>
   Hic est numerus filiorum Israel, qui descripti sunt a Moyse et Eleazaro sacerdote, in campestribus Moab supra Iordanem contra Iericho:
   <font size="2">
    64
   </font>
   inter quos, nullus fuit eorum qui ante numerati sunt a Moyse et Aaron in deserto Sinai:
   <font size="2">
    65
   </font>
   praedixerat enim Dominus quod omnes morerentur in solitudine. Nullusque remansit ex eis, nisi Caleb filius Iephone, et Iosue filius Nun.
  </p>
  <p>
   <a name="27">
   </a>
   [27]
   <font size="2">
    1
   </font>
   Accesserunt autem filiae Salphaad, filii Hepher, filii Galaad, filii Machir, filii Manasse, qui fuit filius Ioseph: quarum sunt nomina, Maala, et Noa, et Hegla, et Melcha, et Thersa.
   <font size="2">
    2
   </font>
   Steteruntque coram Moyse et Eleazaro sacerdote et cunctis principibus populi ad ostium tabernaculi foederis, atque dixerunt:
   <font size="2">
    3
   </font>
   Pater noster mortuus est in deserto, nec fuit in seditione, quae concitata est contra Dominum sub Core, sed in peccato suo mortuus est: hic non habuit mares filios. Cur tollitur nomen illius de familia sua, quia non habuit filium? date nobis possessionem inter cognatos patris nostri.
   <font size="2">
    4
   </font>
   Retulitque Moyses causam earum ad iudicium Domini.
  </p>
  <p>
   <font size="2">
    5
   </font>
   Qui dixit ad eum:
   <font size="2">
    6
   </font>
   Iustam rem postulant filiae Salphaad: da eis possessionem inter cognatos patris sui, et ei in haereditatem succedant.
   <font size="2">
    7
   </font>
   Ad filios autem Israel loqueris haec:
   <font size="2">
    8
   </font>
   Homo cum mortuus fuerit absque filio, ad filiam eius transibit haereditas.
   <font size="2">
    9
   </font>
   Si filiam non habuerit, habebit successores fratres suos.
   <font size="2">
    10
   </font>
   Quod si et fratres non fuerint, dabitis haereditatem fratribus patris eius.
   <font size="2">
    11
   </font>
   Sin autem nec patruos habuerit, dabitur haereditas his qui ei proximi sunt. Eritque hoc filiis Israel sanctum lege perpetua, sicut praecepit Dominus Moysi.
  </p>
  <p>
   <font size="2">
    12
   </font>
   Dixit quoque Dominus ad Moysen: Ascende in montem istum Abarim, et contemplare inde terram, quam daturus sum filiis Israel.
   <font size="2">
    13
   </font>
   Cumque videris eam, ibis et tu ad populum tuum, sicut ivit frater tuus Aaron:
   <font size="2">
    14
   </font>
   quia offendistis me in deserto Sin in contradictione multitudinis, nec sanctificare me voluistis coram ea super aquas. Hae sunt aquae contradictionis in Cades deserti Sin.
  </p>
  <p>
   <font size="2">
    15
   </font>
   Cui respondit Moyses:
   <font size="2">
    16
   </font>
   Provideat Dominus Deus spirituum omnis carnis hominem, qui sit super multitudinem hanc:
   <font size="2">
    17
   </font>
   et possit exire et intrare ante eos, et educere eos vel introducere: ne sit populus Domini sicut oves absque pastore.
   <font size="2">
    18
   </font>
   Dixitque Dominus ad eum: Tolle Iosue filium Nun, virum in quo est spiritus, et pone manum tuam super eum.
   <font size="2">
    19
   </font>
   Qui stabit coram Eleazaro sacerdote et omni multitudine:
   <font size="2">
    20
   </font>
   et dabis ei praecepta cunctis videntibus, et partem gloriae tuae, ut audiat eum omnis synagoga filiorum Israel.
   <font size="2">
    21
   </font>
   Pro hoc, si quid agendum erit, Eleazar sacerdos consulet Dominum. Ad verbum eius egredietur et ingredietur ipse, et omnes filii Israel cum eo, et cetera multitudo.
  </p>
  <p>
   <font size="2">
    22
   </font>
   Fecit Moyses ut praeceperat Dominus: cumque tulisset Iosue, statuit eum coram Eleazaro sacerdote et omni frequentia populi.
   <font size="2">
    23
   </font>
   Et impositis capiti eius manibus, cuncta replicavit quae mandaverat Dominus.
  </p>
  <p>
   <a name="28">
   </a>
   [28]
   <font size="2">
    1
   </font>
   Dixit quoque Dominus ad Moysen:
   <font size="2">
    2
   </font>
   Praecipe filiis Israel, et dices ad eos: Oblationem meam et panes, et incensum odoris suavissimi offerte per tempora sua.
  </p>
  <p>
   <font size="2">
    3
   </font>
   Haec sunt sacrificia quae offerre debetis: agnos anniculos immaculatos duos quotidie in holocaustum sempiternum:
   <font size="2">
    4
   </font>
   unum offeretis mane, et alterum ad vesperum:
   <font size="2">
    5
   </font>
   decimam partem ephi similae, quae conspersa sit oleo purissimo, et habeat quartam partem hin.
   <font size="2">
    6
   </font>
   Holocaustum iuge est quod obtulistis in monte Sinai in odorem suavissimum incensi Domini.
   <font size="2">
    7
   </font>
   Et libabitis vini quartam partem hin per agnos singulos in sanctuario Domini.
   <font size="2">
    8
   </font>
   Alterumque agnum similiter offeretis ad vesperam iuxta omnem ritum sacrificii matutini, et libamentorum eius, oblationem suavissimi odoris Domino.
  </p>
  <p>
   <font size="2">
    9
   </font>
   Die autem sabbati offeretis duos agnos anniculos immaculatos, et duas decimas similae oleo conspersae in sacrificio, et liba:
   <font size="2">
    10
   </font>
   quae rite funduntur per singula sabbata in holocaustum sempiternum.
  </p>
  <p>
   <font size="2">
    11
   </font>
   In calendis autem offeretis holocaustum Domino, vitulos de armento duos, arietem unum, agnos anniculos septem immaculatos,
   <font size="2">
    12
   </font>
   et tres decimas similae oleo conspersae in sacrificio per singulos vitulos: et duas decimas similae oleo conspersae per singulos arietes:
   <font size="2">
    13
   </font>
   et decimam decimae similae ex oleo in sacrificio per agnos singulos: holocaustum suavissimi odoris atque incensi est Domino.
   <font size="2">
    14
   </font>
   Libamenta autem vini, quae per singulas fundenda sunt victimas, ista erunt: media pars hin per singulos vitulos, tertia per arietem, quarta per agnum. Hoc erit holocaustum per omnes menses, qui sibi anno vertente succedunt.
   <font size="2">
    15
   </font>
   Hircus quoque offeretur Domino pro peccatis in holocaustum sempiternum cum libamentis suis.
  </p>
  <p>
   <font size="2">
    16
   </font>
   Mense autem primo, quartadecima die mensis, Phase Domini erit,
   <font size="2">
    17
   </font>
   et quintadecima die solemnitas: septem diebus vescentur azymis.
   <font size="2">
    18
   </font>
   Quarum dies prima venerabilis et sancta erit: omne opus servile non facietis in ea.
   <font size="2">
    19
   </font>
   Offeretisque incensum holocaustum Domino, vitulos de armento duos, arietem unum, agnos anniculos immaculatos septem:
   <font size="2">
    20
   </font>
   et sacrificia singulorum ex simila quae conspersa sit oleo, tres decimas per singulos vitulos, et duas decimas per arietem,
   <font size="2">
    21
   </font>
   et decimam decimae per agnos singulos, id est, per septem agnos.
   <font size="2">
    22
   </font>
   Et hircum pro peccato unum, ut expietur pro vobis,
   <font size="2">
    23
   </font>
   praeter holocaustum matutinum, quod semper offeretis.
   <font size="2">
    24
   </font>
   Ita facietis per singulos dies septem dierum in fomitem ignis, et in odorem suavissimum Domino, qui surget de holocausto, et de libationibus singulorum.
   <font size="2">
    25
   </font>
   Dies quoque septimus celeberrimus et sanctus erit vobis: omne opus servile non facietis in eo.
  </p>
  <p>
   <font size="2">
    26
   </font>
   Dies etiam primitivorum, quando offeretis novas fruges Domino, expletis hebdomadibus, venerabilis et sancta erit: omne opus servile non facietis in ea.
   <font size="2">
    27
   </font>
   Offeretisque holocaustum in odorem suavissimum Domino, vitulos de armento duos, arietem unum, et agnos anniculos immaculatos septem:
   <font size="2">
    28
   </font>
   atque in sacrificiis eorum, similae oleo conspersae tres decimas per singulos vitulos, per arietes duas,
   <font size="2">
    29
   </font>
   per agnos decimam decimae, qui simul sunt agni septem. Hircum quoque,
   <font size="2">
    30
   </font>
   qui mactatur pro expiatione: praeter holocaustum sempiternum et liba eius.
   <font size="2">
    31
   </font>
   Immaculata offeretis omnia cum libationibus suis.
  </p>
  <p>
   <a name="29">
   </a>
   [29]
   <font size="2">
    1
   </font>
   Mensis etiam septimi prima dies venerabilis et sancta erit vobis. Omne opus servile non facietis in ea, quia dies clangoris est et tubarum.
   <font size="2">
    2
   </font>
   Offeretisque holocaustum in odorem suavissimum Domino, vitulum de armento unum, arietem unum, et agnos anniculos immaculatos septem:
   <font size="2">
    3
   </font>
   et in sacrificiis eorum, similae oleo conspersae tres decimas per singulos vitulos, duas decimas per arietem,
   <font size="2">
    4
   </font>
   unam decimam per agnum, qui simul sunt agni septem:
   <font size="2">
    5
   </font>
   et hircum pro peccato, qui offertur in expiationem populi,
   <font size="2">
    6
   </font>
   praeter holocaustum calendarum cum sacrificiis suis, et holocaustum sempiternum cum libationibus solitis: eisdem caeremoniis offeretis in odorem suavissimum incensum Domino.
  </p>
  <p>
   <font size="2">
    7
   </font>
   Decima quoque dies mensis huius septimi erit vobis sancta atque venerabilis, et affligetis animas vestras: omne opus servile non facietis in ea.
   <font size="2">
    8
   </font>
   Offeretisque holocaustum Domino in odorem suavissimum, vitulum de armento unum, arietem unum, agnos anniculos immaculatos septem:
   <font size="2">
    9
   </font>
   et in sacrificiis eorum similae oleo conspersae tres decimas per singulos vitulos, duas decimas per arietem,
   <font size="2">
    10
   </font>
   decimam decimae per agnos singulos, qui sunt simul agni septem:
   <font size="2">
    11
   </font>
   et hircum pro peccato, absque his quae offerri pro delicto solent in expiationem, et holocaustum sempiternum, cum sacrificio et libaminibus eorum.
  </p>
  <p>
   <font size="2">
    12
   </font>
   Quintadecima vero die mensis septimi, quae vobis sancta erit atque venerabilis, omne opus servile non facietis in ea, sed celebrabitis solemnitatem Domino septem diebus.
   <font size="2">
    13
   </font>
   Offeretisque holocaustum in odorem suavissimum Domino, vitulos de armento tredecim, arietes duos, agnos anniculos immaculatos quatuordecim:
   <font size="2">
    14
   </font>
   et in libamentis eorum, similae oleo conspersae tres decimas per vitulos singulos, qui sunt simul vituli tredecim, et duas decimas arieti uno, id est, simul arietibus duobus,
   <font size="2">
    15
   </font>
   et decimam decimae agnis singulis, qui sunt simul agni quatuordecim:
   <font size="2">
    16
   </font>
   et hircum pro peccato, absque holocausto sempiterno, et sacrificio, et libamine eius.
   <font size="2">
    17
   </font>
   In die altero offeretis vitulos de armento duodecim, arietes duos, agnos anniculos immaculatos quatuordecim:
   <font size="2">
    18
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    19
   </font>
   et hircum pro peccato, absque holocausto sempiterno, sacrificioque et libamine eius.
   <font size="2">
    20
   </font>
   Die tertio offeretis vitulos undecim, arietes duos, agnos anniculos immaculatos quatuordecim:
   <font size="2">
    21
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    22
   </font>
   et hircum pro peccato, absque holocausto sempiterno, sacrificioque et libamine eius.
   <font size="2">
    23
   </font>
   Die quarto offeretis vitulos decem, arietes duos, agnos anniculos immaculatos quatuordecim:
   <font size="2">
    24
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    25
   </font>
   et hircum pro peccato, absque holocausto sempiterno, sacrificioque eius et libamine.
   <font size="2">
    26
   </font>
   Die quinto offeretis vitulos novem, arietes duos, agnos anniculos immaculatos quatuordecim:
   <font size="2">
    27
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    28
   </font>
   et hircum pro peccato, absque holocausto sempiterno, sacrificioque eius et libamine.
   <font size="2">
    29
   </font>
   Die sexto offeretis vitulos octo, arietes duos, agnos anniculos immaculatos quatuordecim:
   <font size="2">
    30
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    31
   </font>
   et hircum pro peccato, absque holocausto sempiterno, sacrificioque eius et libamine.
   <font size="2">
    32
   </font>
   Die septimo offeretis vitulos septem, et arietes duos, agnos anniculos immaculatos quatuordecim:
   <font size="2">
    33
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    34
   </font>
   et hircum pro peccato, absque holocausto sempiterno, sacrificioque eius et libamine.
   <font size="2">
    35
   </font>
   Die octavo, qui est celeberrimus, omne opus servile non facietis,
   <font size="2">
    36
   </font>
   offerentes holocaustum in odorem suavissimum Domino, vitulum unum, arietem unum, agnos anniculos immaculatos septem:
   <font size="2">
    37
   </font>
   sacrificiaque et libamina singulorum, per vitulos, et arietes, et agnos rite celebrabitis:
   <font size="2">
    38
   </font>
   et hircum pro peccato, absque holocausto sempiterno, sacrificioque eius et libamine.
  </p>
  <p>
   <font size="2">
    39
   </font>
   Haec offeretis Domino in solemnitatibus vestris: praeter vota et oblationes spontaneas in holocausto, in sacrificio, in libamine, et in hostiis pacificis.
  </p>
  <p>
   <a name="30">
   </a>
   [30]
   <font size="2">
    1
   </font>
   Narravitque Moyses filiis Israel omnia quae ei Dominus imperarat.
   <font size="2">
    2
   </font>
   Et locutus est ad principes tribuum filiorum Israel: Iste est sermo quem praecepit Dominus:
  </p>
  <p>
   <font size="2">
    3
   </font>
   Si quis virorum votum Domino voverit, aut se constrinxerit iuramento: non faciet irritum verbum suum, sed omne quod promisit, implebit.
  </p>
  <p>
   <font size="2">
    4
   </font>
   Mulier si quippiam voverit, et se constrinxerit iuramento, quae est in domo patris sui, et in aetate adhuc puellari: si cognoverit pater votum quod pollicita est, et iuramentum quo obligavit animam suam, et tacuerit, voti rea erit:
   <font size="2">
    5
   </font>
   quidquid pollicita est, et iuravit, opere complebit.
   <font size="2">
    6
   </font>
   Sin autem statim ut audierit, contradixerit pater: et vota et iuramenta eius irrita erunt, nec obnoxia tenebitur sponsioni, eo quod contradixerit pater.
  </p>
  <p>
   <font size="2">
    7
   </font>
   Si maritum habuerit, et voverit aliquid, et semel de ore eius verbum egrediens animam eius obligaverit iuramento:
   <font size="2">
    8
   </font>
   quo die audierit vir, et non contradixerit, voti rea erit, reddetque quodcumque promiserat.
   <font size="2">
    9
   </font>
   Sin autem audiens statim contradixerit, et irritas fecerit pollicitationes eius, verbaque quibus obstrinxerat animam suam, propitius erit ei Dominus.
  </p>
  <p>
   <font size="2">
    10
   </font>
   Vidua et repudiata quidquid voverint, reddent.
  </p>
  <p>
   <font size="2">
    11
   </font>
   Uxor in domo viri cum se voto constrinxerit et iuramento,
   <font size="2">
    12
   </font>
   si audierit vir, et tacuerit, nec contradixerit sponsioni, reddet quodcumque promiserat.
   <font size="2">
    13
   </font>
   Sin autem extemplo contradixerit, non tenebitur promissionis rea: quia maritus contradixit, et Dominus ei propitius erit.
   <font size="2">
    14
   </font>
   Si voverit, et iuramento se constrinxerit, ut per ieiunium, vel ceterarum rerum abstinentiam affligat animam suam, in arbitrio viri erit ut faciat, sive non faciat.
   <font size="2">
    15
   </font>
   Quod si audiens vir tacuerit, et in alteram diem distulerit sententiam, quidquid voverat atque promiserat, reddet: quia statim ut audivit, tacuit.
   <font size="2">
    16
   </font>
   Sin autem contradixerit postquam rescivit, portabit ipse iniquitatem eius.
  </p>
  <p>
   <font size="2">
    17
   </font>
   Istae sunt leges, quas constituit Dominus Moysi inter virum et uxorem, inter patrem et filiam, quae in puellari adhuc aetate est, vel quae manet in parentis domo.
  </p>
  <p>
   <a name="31">
   </a>
   [31]
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Ulciscere prius filios Israel de Madianitis, et sic colligeris ad populum tuum.
   <font size="2">
    3
   </font>
   Statimque Moyses: Armate, inquit, ex vobis viros ad pugnam, qui possint ultionem Domini expetere de Madianitis.
   <font size="2">
    4
   </font>
   Mille viri de singulis tribubus eligantur ex Israel qui mittantur ad bellum.
   <font size="2">
    5
   </font>
   Dederuntque millenos de singulis tribubus, id est, duodecim millia expeditorum ad pugnam:
   <font size="2">
    6
   </font>
   quos misit Moyses cum Phinees filio Eleazari sacerdotis, vasa quoque sancta, et tubas ad clangendum tradidit ei.
  </p>
  <p>
   <font size="2">
    7
   </font>
   Cumque pugnassent contra Madianitas atque vicissent, omnes mares occiderunt,
   <font size="2">
    8
   </font>
   et reges eorum, Evi, et Recem, et Sur, et Hur, et Rebe, quinque principes gentis: Balaam quoque filium Beor interfecerunt gladio.
   <font size="2">
    9
   </font>
   Ceperuntque mulieres eorum, et parvulos, omniaque pecora, et cunctam supellectilem: quidquid habere potuerant depopulati sunt:
   <font size="2">
    10
   </font>
   tam urbes quam viculos et castella flamma consumpsit.
   <font size="2">
    11
   </font>
   Et tulerunt praedam, et universa quae ceperant tam ex hominibus quam ex iumentis,
   <font size="2">
    12
   </font>
   et adduxerunt ad Moysen, et Eleazarum sacerdotem, et ad omnem multitudinem filiorum Israel: reliqua autem utensilia portaverunt ad castra in campestribus Moab iuxta Iordanem contra Iericho.
  </p>
  <p>
   <font size="2">
    13
   </font>
   Egressi sunt autem Moyses et Eleazar sacerdos, et omnes principes synagogae, in occursum eorum extra castra.
   <font size="2">
    14
   </font>
   Iratusque Moyses principibus exercitus, tribunis, et centurionibus qui venerant de bello,
   <font size="2">
    15
   </font>
   ait: Cur feminas reservastis?
   <font size="2">
    16
   </font>
   nonne istae sunt, quae deceperunt filios Israel ad suggestionem Balaam, et praevaricari vos fecerunt in Domino super peccato Phogor, unde et percussus est populus?
   <font size="2">
    17
   </font>
   ergo cunctos interficite quidquid est generis masculinis, etiam in parvulis: et mulieres, quae noverunt viros in coitu, iugulate:
   <font size="2">
    18
   </font>
   puellas autem et omnes feminas virgines reservate vobis:
   <font size="2">
    19
   </font>
   et manete extra castra septem diebus. Qui occiderit hominem, vel occisum tetigerit, lustrabitur die tertio et septimo.
   <font size="2">
    20
   </font>
   Et de omni praeda, sive vestimentum fuerit, sive vas, et aliquid in utensilia praeparatum, de caprarum pellibus, et pilis, et ligno, expiabitur.
  </p>
  <p>
   <font size="2">
    21
   </font>
   Eleazar quoque sacerdos ad viros exercitus, qui pugnaverunt, sic locutus est: Hoc est praeceptum legis, quod mandavit Dominus Moysi:
   <font size="2">
    22
   </font>
   aurum, et argentum, et aes, et ferrum, et plumbum, et stannum,
   <font size="2">
    23
   </font>
   et omne, quod potest transire per flammas, igne purgabitur: quidquid autem ignem non potest sustinere, aqua expiationis sanctificabitur:
   <font size="2">
    24
   </font>
   et lavabitis vestimenta vestra die septimo, et purificati postea castra intrabitis.
  </p>
  <p>
   <font size="2">
    25
   </font>
   Dixit quoque Dominus ad Moysen:
   <font size="2">
    26
   </font>
   Tollite summam eorum quae capta sunt, ab homine usque ad pecus, tu et Eleazar sacerdos et principes vulgi:
   <font size="2">
    27
   </font>
   dividesque ex aequo praedam inter eos qui pugnaverunt egressique sunt ad bellum, et inter omnem reliquam multitudinem.
   <font size="2">
    28
   </font>
   Et separabis partem Domino ab his qui pugnaverunt et fuerunt in bello, unam animam de quingentis, tam ex hominibus quam ex bobus et asinis et ovibus,
   <font size="2">
    29
   </font>
   et dabis eam Eleazaro sacerdoti, quia primitiae Domini sunt.
   <font size="2">
    30
   </font>
   Ex media quoque parte filiorum Israel accipies quinquagesimum caput hominum, et boum, et asinorum, et ovium, cunctorum animantium, et dabis ea Levitis, qui excubant in custodiis tabernaculi Domini.
  </p>
  <p>
   <font size="2">
    31
   </font>
   Feceruntque Moyses et Eleazar sicut praeceperat Dominus.
   <font size="2">
    32
   </font>
   Fuit autem praeda, quam exercitus ceperat, ovium sexcenta septuaginta quinque millia,
   <font size="2">
    33
   </font>
   boum septuaginta duo millia,
   <font size="2">
    34
   </font>
   asinorum sexaginta millia et mille:
   <font size="2">
    35
   </font>
   animae hominum sexus feminei, quae non cognoverant viros, triginta duo millia.
   <font size="2">
    36
   </font>
   Dataque est media pars his qui in praelio fuerant, ovium trecenta triginta septem millia quingentae:
   <font size="2">
    37
   </font>
   e quibus in partem Domini supputatae sunt oves sexcentae septuaginta quinque:
   <font size="2">
    38
   </font>
   et de bobus triginta sex millibus, boves septuaginta et duo:
   <font size="2">
    39
   </font>
   de asinis triginta millibus quingentis, asini sexaginta unus:
   <font size="2">
    40
   </font>
   de animabus hominum sedecim millibus, cesserunt in partem Domini triginta duae animae.
   <font size="2">
    41
   </font>
   Tradiditque Moyses numerum primitiarum Domini Eleazaro sacerdoti, sicut fuerat ei imperatum,
   <font size="2">
    42
   </font>
   ex media parte filiorum Israel, quam separaverat his qui in praelio fuerant.
   <font size="2">
    43
   </font>
   De media vero parte, quae contigerat reliquae multitudini, id est, de ovibus trecentis triginta septem millibus quingentis,
   <font size="2">
    44
   </font>
   et de bobus triginta sex millibus,
   <font size="2">
    45
   </font>
   et de asinis triginta millibus quingentis,
   <font size="2">
    46
   </font>
   et de hominibus sedecim millibus,
   <font size="2">
    47
   </font>
   tulit Moyses quinquagesimum caput, et dedit Levitis, qui excubabant in tabernaculo Domini, sicut praeceperat Dominus.
  </p>
  <p>
   <font size="2">
    48
   </font>
   Cumque accessissent principes exercitus ad Moysen, et tribuni, centurionesque, dixerunt:
   <font size="2">
    49
   </font>
   Nos servi tui recensuimus numerum pugnatorum, quos habuimus sub manu nostra: et ne unus quidem defuit.
   <font size="2">
    50
   </font>
   Ob hanc causam offerimus in donariis Domini singuli quod in praeda auri potuimus invenire, periscelides et armillas, annulos et dextralia, ac muraenulas, ut depreceris pro nobis Dominum.
   <font size="2">
    51
   </font>
   Susceperuntque Moyses et Eleazar sacerdos omne aurum in diversis speciebus,
   <font size="2">
    52
   </font>
   pondo sedecim millia septingentos quinquaginta siclos, a tribunis et centurionibus.
   <font size="2">
    53
   </font>
   Unusquisque enim quod in praeda rapuerat, suum erat.
   <font size="2">
    54
   </font>
   Et susceptum intulerunt in tabernaculum testimonii, in monimentum filiorum Israel coram Domino.
  </p>
  <p>
   <a name="32">
   </a>
   [32]
   <font size="2">
    1
   </font>
   Filii autem Ruben et Gad habebant pecora multa, et erat illis in iumentis infinita substantia. Cumque vidissent Iazer et Galaad aptas animalibus alendis terras,
   <font size="2">
    2
   </font>
   venerunt ad Moysen, et ad Elezarum sacerdotem, et principes multitudinis, atque dixerunt:
   <font size="2">
    3
   </font>
   Ataroth, et Dibon, et Iazer, et Nemra, Hesebon, et Eleale, et Saban, et Nebo, et Beon,
   <font size="2">
    4
   </font>
   terra, quam percussit Dominus in conspectu filiorum Israel, regio uberrima est ad pastum animalium: et nos servi tui habemus iumenta plurima,
   <font size="2">
    5
   </font>
   precamurque si invenimus gratiam coram te, ut des nobis famulis tuis eam in possessionem, nec facias nos transire Iordanem.
  </p>
  <p>
   <font size="2">
    6
   </font>
   Quibus respondit Moyses: Numquid fratres vestri ibunt ad pugnam, et vos hic sedebitis?
   <font size="2">
    7
   </font>
   cur subvertitis mentes filiorum Israel, ne transire audeant in locum, quem eis daturus est Dominus?
   <font size="2">
    8
   </font>
   Nonne ita egerunt patres vestri, quando misi de Cadesbarne ad explorandam terram?
   <font size="2">
    9
   </font>
   cumque venissent usque ad Vallem botri, lustrata omni regione, subverterunt cor filiorum Israel, ut non intrarent fines, quos eis Dominus dedit.
   <font size="2">
    10
   </font>
   Qui iratus iuravit, dicens:
   <font size="2">
    11
   </font>
   Si videbunt homines isti, qui ascenderunt ex Aegypto a viginti annis et supra, terram, quam sub iuramento pollicitus sum Abraham, Isaac, et Iacob: et noluerunt sequi me,
   <font size="2">
    12
   </font>
   praeter Caleb filium Iephone Cenezaeum, et Iosue filium Nun: isti impleverunt voluntatem meam.
   <font size="2">
    13
   </font>
   Iratusque Dominus adversum Israel, circumduxit eum per desertum quadraginta annis, donec consumeretur universa generatio, quae fecerat malum in conspectu eius.
   <font size="2">
    14
   </font>
   Et ecce, inquit, vos surrexistis pro patribus vestris, incrementa et alumni hominum peccatorum, ut augeretis furorem Domini contra Israel.
   <font size="2">
    15
   </font>
   Quod si nolueritis sequi eum, in solitudine populum derelinquet, et vos causa eritis necis omnium.
  </p>
  <p>
   <font size="2">
    16
   </font>
   At illi prope accedentes, dixerunt: Caulas ovium fabricabimus, et stabula iumentorum, parvulis quoque nostris urbes munitas:
   <font size="2">
    17
   </font>
   nos autem ipsi armati et accincti pergemus ad praelium ante filios Israel, donec introducamus eos ad loca sua. Parvuli nostri, et quidquid habere possumus, erunt in urbibus muratis, propter habitatorum insidias.
   <font size="2">
    18
   </font>
   Non revertemur in domos nostras, usque dum possideant filii Israel haereditatem suam:
   <font size="2">
    19
   </font>
   nec quidquam quaeremus trans Iordanem, quia iam habemus nostram possessionem in orientali eius plaga.
  </p>
  <p>
   <font size="2">
    20
   </font>
   Quibus Moyses ait: Si facitis quod promittitis, expediti pergite coram Domino ad pugnam:
   <font size="2">
    21
   </font>
   et omnis vir bellator armatus Iordanem transeat, donec subvertat Dominus inimicos suos,
   <font size="2">
    22
   </font>
   et subiciatur ei omnis terra: tunc eritis inculpabiles apud Dominum et apud Israel, et obtinebitis regiones, quas vultis, coram Domino.
   <font size="2">
    23
   </font>
   Sin autem quod dicitis, non feceritis, nulli dubium est quin peccetis in Deum: et scitote quoniam peccatum vestrum apprehendet vos.
   <font size="2">
    24
   </font>
   Aedificate ergo urbes parvulis vestris, et caulas, et stabula ovibus ac iumentis: et quod polliciti estis, implete.
  </p>
  <p>
   <font size="2">
    25
   </font>
   Dixeruntque filii Gad et Ruben ad Moysen: Servi tui sumus: faciemus quod iubet dominus noster.
   <font size="2">
    26
   </font>
   Parvulos nostros, et mulieres, et pecora, ac iumenta relinquemus in urbibus Galaad:
   <font size="2">
    27
   </font>
   nos autem famuli tui omnes expediti pergemus ad bellum, sicut tu, domine, loqueris.
  </p>
  <p>
   <font size="2">
    28
   </font>
   Praecepit ergo Moyses Eleazaro sacerdoti, et Iosue filio Nun, et principibus familiarum per tribus Israel, et dixit ad eos:
   <font size="2">
    29
   </font>
   Si transierint filii Gad et filii Ruben vobiscum Iordanem omnes armati ad bellum coram Domino, et vobis fuerit terra subiecta, date eis Galaad in possessionem.
   <font size="2">
    30
   </font>
   Sin autem noluerint transire armati vobiscum in terram Chanaan, inter vos habitandi accipiant loca.
   <font size="2">
    31
   </font>
   Responderuntque filii Gad et filii Ruben: Sicut locutus est Dominus servis suis, ita faciemus:
   <font size="2">
    32
   </font>
   ipsi armati pergemus coram Domino in terram Chanaan, et possessionem iam suscepisse nos confitemur trans Iordanem.
  </p>
  <p>
   <font size="2">
    33
   </font>
   Dedit itaque Moyses filiis Gad et Ruben, et dimidiae tribui Manasse filii Ioseph, regnum Sehon regis Amorrhaei, et regnum Og regis Basan, et terram eorum cum urbibus suis per circuitum.
   <font size="2">
    34
   </font>
   Igitur exstruxerunt filii Gad, Dibon, et Ataroth, et Aroer,
   <font size="2">
    35
   </font>
   et Etroth, et Sophan, et Iazer, et Iegbaa,
   <font size="2">
    36
   </font>
   et Bethnemra, et Betharan, urbes munitas, et caulas pecoribus suis.
   <font size="2">
    37
   </font>
   Filii vero Ruben aedificaverunt Hesebon, et Eleale, et Cariathaim,
   <font size="2">
    38
   </font>
   et Nabo, et Baalmeon versis nominibus, Sabama quoque: imponentes vocabula urbibus, quas exstruxerunt.
   <font size="2">
    39
   </font>
   Porro filii Machir filii Manasse, perrexerunt in Galaad, et vastaverunt eam interfecto Amorrhaeo habitatore eius.
   <font size="2">
    40
   </font>
   Dedit ergo Moyses terram Galaad Machir filio Manasse, qui habitavit in ea.
   <font size="2">
    41
   </font>
   Iair autem filius Manasse abiit, et occupavit vicos eius, quos appellavit Havoth Iair, id est, Villas Iair.
   <font size="2">
    42
   </font>
   Nobe quoque perrexit, et apprehendit Chanath cum viculis suis: vocavitque eam ex nomine suo Nobe.
  </p>
  <p>
   <a name="33">
   </a>
   [33]
   <font size="2">
    1
   </font>
   Hae sunt mansiones filiorum Israel, qui egressi sunt de Aegypto per turmas suas in manu Moysi et Aaron,
   <font size="2">
    2
   </font>
   quas descripsit Moyses iuxta castrorum loca, quae Domini iussione mutabant.
  </p>
  <p>
   <font size="2">
    3
   </font>
   Profecti igitur de Ramesse mense primo, quintadecima die mensis primi, altera die Phase, filii Israel in manu excelsa, videntibus cunctis Aegyptiis,
   <font size="2">
    4
   </font>
   et sepelientibus primogenitos, quos percusserat Dominus (nam et in diis eorum exercuerat ultionem),
   <font size="2">
    5
   </font>
   castrametati sunt in Soccoth.
   <font size="2">
    6
   </font>
   Et de Soccoth venerunt in Etham, quae est in extremis finibus solitudinis.
   <font size="2">
    7
   </font>
   Inde egressi venerunt contra Phihahiroth, quae respicit Beelsephon, et castrametati sunt ante Magdalum.
   <font size="2">
    8
   </font>
   Profectique de Phihahiroth, transierunt per medium mare in solitudinem: et ambulantes tribus diebus per desertum Etham, castrametati sunt in Mara.
   <font size="2">
    9
   </font>
   Profectique de Mara, venerunt in Elim, ubi erant duodecim fontes aquarum, et palmae septuaginta: ibique castrametati sunt.
   <font size="2">
    10
   </font>
   Sed et inde egressi, fixerunt tentoria super mare Rubrum. Profectique de mari Rubro,
   <font size="2">
    11
   </font>
   castrametati sunt in deserto Sin.
   <font size="2">
    12
   </font>
   Unde egressi, venerunt in Daphca.
   <font size="2">
    13
   </font>
   Profectique de Daphca, castrametati sunt in Alus.
   <font size="2">
    14
   </font>
   Egressique de Alus, in Raphidim fixere tentoria, ubi populo defuit aqua ad bibendum.
   <font size="2">
    15
   </font>
   Profectique de Raphidim, castrametati sunt in deserto Sinai.
  </p>
  <p>
   <font size="2">
    16
   </font>
   Sed et de solitudine Sinai egressi, venerunt ad sepulchra concupiscentiae.
   <font size="2">
    17
   </font>
   Profectique de sepulchris concupiscentiae, castrametati sunt in Haseroth.
   <font size="2">
    18
   </font>
   Et de Haseroth venerunt in Rethma.
   <font size="2">
    19
   </font>
   Profectique de Rethma, castrametati sunt in Remmomphares.
   <font size="2">
    20
   </font>
   Unde egressi venerunt in Lebna.
   <font size="2">
    21
   </font>
   De Lebna castrametati sunt in Ressa.
   <font size="2">
    22
   </font>
   Egressique de Ressa, venerunt in Ceelatha.
   <font size="2">
    23
   </font>
   Unde profecti, castrametati sunt in monte Sepher.
   <font size="2">
    24
   </font>
   Egressi de monte Sepher, venerunt in Arada.
   <font size="2">
    25
   </font>
   Inde proficiscentes, castrametati sunt in Maceloth.
   <font size="2">
    26
   </font>
   Profectique de Maceloth, venerunt in Thahath.
   <font size="2">
    27
   </font>
   De Thahath, castrametati sunt in Thare.
   <font size="2">
    28
   </font>
   Unde egressi, fixere tentoria in Methca.
   <font size="2">
    29
   </font>
   Et de Methca, castrametati sunt in Hesmona.
   <font size="2">
    30
   </font>
   Profectique de Hesmona, venerunt in Moseroth.
   <font size="2">
    31
   </font>
   Et de Moseroth, castrametati sunt in Beneiaacan.
   <font size="2">
    32
   </font>
   Profectique de Beneiaacan, venerunt in montem Gadgad.
   <font size="2">
    33
   </font>
   Unde profecti, castrametati sunt in Ietebatha.
   <font size="2">
    34
   </font>
   Et de Ietebatha venerunt in Hebrona.
   <font size="2">
    35
   </font>
   Egressique de Hebrona, castrametati sunt in Asiongaber.
   <font size="2">
    36
   </font>
   Inde profecti, venerunt in desertum Sin, haec est Cades.
  </p>
  <p>
   <font size="2">
    37
   </font>
   Egressique de Cades, castrametati sunt in monte Hor, in extremis finibus terrae Edom.
   <font size="2">
    38
   </font>
   Ascenditque Aaron sacerdos in montem Hor iubente Domino: et ibi mortuus est anno quadragesimo egressionis filiorum Israel ex Aegypto, mense quinto, prima die mensis,
   <font size="2">
    39
   </font>
   cum esset annorum centum viginti trium.
  </p>
  <p>
   <font size="2">
    40
   </font>
   Audivitque Chananaeus rex Arad, qui habitabat ad meridiem, in terram Chanaan venisse filios Israel.
   <font size="2">
    41
   </font>
   Et profecti de monte Hor, castrametati sunt in Salmona.
   <font size="2">
    42
   </font>
   Unde egressi, venerunt in Phunon.
   <font size="2">
    43
   </font>
   Profectique de Phunon, castrametati sunt in Oboth.
   <font size="2">
    44
   </font>
   Et de Oboth venerunt in Iieabarim, quae est in finibus Moabitarum.
   <font size="2">
    45
   </font>
   Profectique de Iieabarim, fixere tentoria in Dibongad.
   <font size="2">
    46
   </font>
   Unde egressi, castrametati sunt in Helmondeblathaim.
   <font size="2">
    47
   </font>
   Egressique de Helmondeblathaim, venerunt ad montes Abarim contra Nabo.
   <font size="2">
    48
   </font>
   Profectique de montibus Abarim, transierunt ad campestria Moab, supra Iordanem, contra Iericho.
   <font size="2">
    49
   </font>
   Ibique castrametati sunt de Bethsimoth usque ad Abelsatim in planioribus locis Moabitarum.
  </p>
  <p>
   <font size="2">
    50
   </font>
   Ubi locutus est Dominus ad Moysen:
   <font size="2">
    51
   </font>
   Praecipe filiis Israel, et dic ad eos: Quando transieritis Iordanem, intrantes terram Chanaan,
   <font size="2">
    52
   </font>
   disperdite cunctos habitatores terrae illius: confringite titulos, et statuas comminuite, atque omnia excelsa vastate,
   <font size="2">
    53
   </font>
   mundantes terram, et habitantes in ea. Ego enim dedi vobis illam in possessionem,
   <font size="2">
    54
   </font>
   quam dividetis vobis sorte. Pluribus dabitis latiorem, et paucis angustiorem. Singulis ut sors ceciderit, ita tribuetur haereditas. Per tribus et familias possessio dividetur.
   <font size="2">
    55
   </font>
   Sin autem nolueritis interficere habitatores terrae: qui remanserint, erunt vobis quasi clavi in oculis, et lanceae in lateribus, et adversabuntur vobis in terra habitationis vestrae:
   <font size="2">
    56
   </font>
   et quidquid illis cogitaveram facere, vobis faciam.
  </p>
  <p>
   <a name="34">
   </a>
   [34]
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Praecipe filiis Israel, et dices ad eos: Cum ingressi fueritis terram Chanaan, et in possessionem vobis sorte ceciderit, his finibus terminabitur.
   <font size="2">
    3
   </font>
   Pars meridiana incipiet a solitudine Sin, quae est iuxta Edom: et habebit terminos contra orientem mare salsissimum.
   <font size="2">
    4
   </font>
   Qui circuibunt australem plagam per ascensum Scorpionis, ita ut transeant in Senna, et perveniant a meridie usque ad Cadesbarne, unde egredientur confinia ad villam nomine Adar, et tendent usque ad Asemona.
   <font size="2">
    5
   </font>
   Ibitque per gyrum terminus ab Asemona usque ad torrentem Aegypti, et maris magni littore finietur.
  </p>
  <p>
   <font size="2">
    6
   </font>
   Plaga autem occidentalis a mari magno incipiet, et ipso fine claudetur.
  </p>
  <p>
   <font size="2">
    7
   </font>
   Porro ad septentrionalem plagam a mari magno termini incipient, pervenientes usque ad montem altissimum,
   <font size="2">
    8
   </font>
   a quo venient in Emath usque ad terminos Sedada:
   <font size="2">
    9
   </font>
   ibuntque confinia usque ad Zephrona, et villam Enan. Hi erunt termini in parte aquilonis.
  </p>
  <p>
   <font size="2">
    10
   </font>
   Inde metabuntur fines contra orientalem plagam de villa Enan usque Sephama,
   <font size="2">
    11
   </font>
   et de Sephama descendent termini in Rebla contra fontem Daphnim: inde pervenient contra orientem ad mare Cenereth,
   <font size="2">
    12
   </font>
   et tendent usque ad Iordanem, et ad ultimum salsissimo claudentur mari. Hanc habebitis terram per fines suos in circuitu.
  </p>
  <p>
   <font size="2">
    13
   </font>
   Praecepitque Moyses filiis Israel, dicens: Haec erit terra, quam possidebitis sorte, et quam iussit Dominus dari novem tribubus, et dimidiae tribui.
   <font size="2">
    14
   </font>
   Tribus enim filiorum Ruben per familias suas, et tribus filiorum Gad iuxta cognationum numerum, media quoque tribus Manasse,
   <font size="2">
    15
   </font>
   id est, duae semis tribus, acceperunt partem suam trans Iordanem contra Iericho ad orientalem plagam.
  </p>
  <p>
   <font size="2">
    16
   </font>
   Et ait Dominus ad Moysen:
   <font size="2">
    17
   </font>
   Haec sunt nomina virorum qui terram vobis divident, Eleazar sacerdos, et Iosue filius Nun,
   <font size="2">
    18
   </font>
   et singuli principes de tribubus singulis,
   <font size="2">
    19
   </font>
   quorum ista sunt vocabula. De tribu Iuda, Caleb filius Iephone.
   <font size="2">
    20
   </font>
   De tribu Simeon, Samuel filius Ammiud.
   <font size="2">
    21
   </font>
   De tribu Beniamin, Elidad filius Chaselon.
   <font size="2">
    22
   </font>
   De tribu filiorum Dan, Bocci filius Iogli.
   <font size="2">
    23
   </font>
   Filiorum Ioseph de tribu Manasse, Hanniel filius Ephod.
   <font size="2">
    24
   </font>
   De tribu Ephraim, Camuel filius Sephthan.
   <font size="2">
    25
   </font>
   De tribu Zabulon, Elisaphan filius Pharnach.
   <font size="2">
    26
   </font>
   De tribu Issachar, dux Phaltiel filius Ozan.
   <font size="2">
    27
   </font>
   De tribu Aser, Ahiud filius Salomi.
   <font size="2">
    28
   </font>
   De tribu Nephthali, Phedael filius Ammiud.
  </p>
  <p>
   <font size="2">
    29
   </font>
   Hi sunt, quibus praecepit Dominus ut dividerent filiis Israel terram Chanaan.
  </p>
  <p>
   <a name="35">
   </a>
   [35]
   <font size="2">
    1
   </font>
   Haec quoque locutus est Dominus ad Moysen in campes tribus Moab supra Iordanem, contra Iericho:
   <font size="2">
    2
   </font>
   Praecipe filiis Israel ut dent Levitis de possessionibus suis
   <font size="2">
    3
   </font>
   urbes ad habitandum, et suburbana earum per circuitum: ut ipsi in oppidis maneant, et suburbana sint pecoribus ac iumentis:
   <font size="2">
    4
   </font>
   quae a muris civitatum forinsecus, per circuitum, mille passuum spatio tendentur.
   <font size="2">
    5
   </font>
   Contra orientem duo millia erunt cubiti, et contra meridiem similiter erunt duo millia: ad mare quoque, quod respicit ad occidentem, eadem mensura erit, et septentrionalis plaga aequali termino finietur, eruntque urbes in medio, et foris suburbana.
  </p>
  <p>
   <font size="2">
    6
   </font>
   De ipsis autem oppidis, quae Levitis dabitis, sex erunt in fugitivorum auxilia separata, ut fugiat ad ea qui fuderit sanguinem: et exceptis his, alia quadraginta duo oppida,
   <font size="2">
    7
   </font>
   id est, simul quadraginta octo cum suburbanis suis.
   <font size="2">
    8
   </font>
   Ipsaeque urbes, quae dabuntur de possessionibus filiorum Israel, ab his qui plus habent, plures auferentur: et qui minus, pauciores: singuli iuxta mensuram haereditatis suae dabunt oppida Levitis.
  </p>
  <p>
   <font size="2">
    9
   </font>
   Ait Dominus ad Moysen:
   <font size="2">
    10
   </font>
   Loquere filiis Israel, et dices ad eos: Quando transgressi fueritis Iordanem in terram Chanaan,
   <font size="2">
    11
   </font>
   decernite quae urbes esse debeant in praesidia fugitivorum, qui nolentes sanguinem fuderint:
   <font size="2">
    12
   </font>
   in quibus cum fuerit profugus, cognatus occisi non poterit eum occidere, donec stet in conspectu multitudinis, et causa illius iudicetur.
   <font size="2">
    13
   </font>
   De ipsis autem urbibus, quae ad fugitivorum subsidia separantur,
   <font size="2">
    14
   </font>
   tres erunt trans Iordanem, et tres in terra Chanaan,
   <font size="2">
    15
   </font>
   tam filiis Israel quam advenis atque peregrinis, ut confugiat ad eas qui nolens sanguinem fuderit.
  </p>
  <p>
   <font size="2">
    16
   </font>
   Si quis ferro percusserit, et mortuus fuerit qui percussus est, reus erit homicidii, et ipse morietur.
   <font size="2">
    17
   </font>
   Si lapidem iecerit, et ictus occubuerit, similiter punietur.
   <font size="2">
    18
   </font>
   Si ligno percussus interierit, percussoris sanguine vindicabitur.
   <font size="2">
    19
   </font>
   Propinquus occisi, homicidam interficiet: statim ut apprehenderit eum, interficiet.
   <font size="2">
    20
   </font>
   Si per odium quis hominem impulerit, vel iecerit quippiam in eum per insidias:
   <font size="2">
    21
   </font>
   aut cum esset inimicus, manu percusserit, et ille mortuus fuerit: percussor homicidii reus erit: cognatus occisi statim ut invenerit eum, iugulabit.
  </p>
  <p>
   <font size="2">
    22
   </font>
   Quod si fortuitu, et absque odio
   <font size="2">
    23
   </font>
   et inimicitiis quidquam horum fecerit,
   <font size="2">
    24
   </font>
   et hoc audiente populo fuerit comprobatum, atque inter percussorem et propinquum sanguinis quaestio ventilata:
   <font size="2">
    25
   </font>
   liberabitur innocens de ultoris manu, et reducetur per sententiam in urbem, ad quam confugerat, manebitque ibi, donec sacerdos magnus, qui oleo sancto unctus est, moriatur.
   <font size="2">
    26
   </font>
   Si interfector extra fines urbium, quae exulibus deputatae sunt,
   <font size="2">
    27
   </font>
   fuerit inventus, et percussus ab eo qui ultor est sanguinis: absque noxa erit qui eum occiderit.
   <font size="2">
    28
   </font>
   Debuerat enim profugus usque ad mortem pontificis in urbe residere. Postquam autem ille obierit, homicida revertetur in terram suam.
   <font size="2">
    29
   </font>
   Haec sempiterna erunt, et legitima in cunctis habitationibus vestris.
  </p>
  <p>
   <font size="2">
    30
   </font>
   Homicida sub testibus punietur: ad unius testimonium nullus condemnabitur.
   <font size="2">
    31
   </font>
   Non accipietis pretium ab eo qui reus est sanguinis, statim et ipse morietur.
   <font size="2">
    32
   </font>
   Exules et profugi ante mortem pontificis nullo modo in urbes suas reverti poterunt,
   <font size="2">
    33
   </font>
   ne polluatis terram habitationis vestrae, quae insontium cruore maculatur: nec aliter expiari potest, nisi per eius sanguinem, qui alterius sanguinem fuderit.
   <font size="2">
    34
   </font>
   Atque ita emundabitur vestra possessio me commorante vobiscum. Ego enim sum Dominus qui habito inter filios Israel.
  </p>
  <p>
   <a name="36">
   </a>
   [36]
   <font size="2">
    1
   </font>
   Accesserunt autem et principes familiarum Galaad filii Machir filii Manasse, de stirpe filiorum Ioseph: locutique sunt Moysi coram principibus Israel, atque dixerunt:
   <font size="2">
    2
   </font>
   Tibi domino nostro praecepit Dominus ut terram sorte divideres filiis Israel, et ut filiabus Salphaad fratris nostri dares possessionem debitam patri:
   <font size="2">
    3
   </font>
   quas si alterius tribus homines uxores acceperint, sequetur possessio sua, et translata ad aliam tribum, de nostra haereditate minuetur.
   <font size="2">
    4
   </font>
   Atque ita fiet, ut cum iubilaeus, id est, quinquagesimus annus remissionis advenerit, confundatur sortium distributio, et aliorum possessio ad alios transeat.
  </p>
  <p>
   <font size="2">
    5
   </font>
   Respondit Moyses filiis Israel et, Domino praecipiente, ait: Recte tribus filiorum Ioseph locuta est.
   <font size="2">
    6
   </font>
   Et haec lex super filiabus Salphaad a Domino promulgata est: nubant quibus volunt, tantum ut suae tribus hominibus:
   <font size="2">
    7
   </font>
   ne commisceatur possessio filiorum Israel de tribu in tribum. Omnes enim viri ducent uxores de tribu et cognatione sua:
   <font size="2">
    8
   </font>
   et cunctae feminae de eadem tribu maritos accipient: ut haereditas permaneat in familiis,
   <font size="2">
    9
   </font>
   nec sibi misceantur tribus, sed ita maneant
   <font size="2">
    10
   </font>
   ut a Domino separatae sunt. Feceruntque filiae Salphaad ut fuerat imperatum:
   <font size="2">
    11
   </font>
   et nupserunt Maala, et Thersa, et Hegla, et Melcha, et Noa, filiis patrui sui
   <font size="2">
    12
   </font>
   de familia Manasse, qui fuit filius Ioseph: et possessio, quae illis fuerat attributa, mansit in tribu et familia patris earum.
  </p>
  <p>
   <font size="2">
    13
   </font>
   Haec sunt mandata atque iudicia, quae mandavit Dominus per manum Moysi ad filios Israel, in campestribus Moab supra Iordanem contra Iericho.
  </p>
  <p class="border">
  </p>
 </body>
</div>