<div>
 Campion: Epigrams II
 <body>
  <p class="pagehead">
   THOMAE CAMPIANI EPIGRAMMATUM LIBER SECUNDUS
  </p>
  <p class="border">
  </p>
  <p>
   1. AD SERENISSIMUM CAROLUM PRINCIPEM
  </p>
  <p>
   Non veterem tibi dono librum, clarissime princeps,
          tanquam donatum; si tamen ire iubes,
      splendorem fortasse novum trahet, et melior iam
          prodibit cum se noveret esse tuum.
  </p>
  <p>
   2. AD LECTOREM
  </p>
  <p>
   Lusus si mollis, iocus aut levis, hic tibi, lector,
          occurrit, vitae prodita vere scias,
      dum regnat Cytheraea: ex illo musa quievit
          nostra diu, Cereris curaque maior erat:
      in medicos ubi me campos deduxit Apollo,
   <font size="2">
    5
   </font>
   aptare et docuit verba Britanna sonis:
      namque in honore mihi semper fuit unicus ille,
          cuius ego monitis obsequor usque lubens.
      quid facerem? quamvis alieno tempore Phoebus,
          en, vocat, et recitat pulveris ore scelus.
   <font size="2">
    10
   </font>
   respondente cheli, metuenda dulce sonanti,
          quo sic perfudit mentem animumque meum,
      cogerer ut chartis, male sed memor, illa referre
          quae cecinit mira dexteritate deus.
      hinc rediit mihi musa vetus, sed grandior, et quae
   <font size="2">
    15
   </font>
   nunc aliqua didicit cum gravitate loqui;
          et nova non invita mihi, diversaque dictat,
      omnia quae, lector candide, reddo tibi.
  </p>
  <p>
   3. AD LIBRUM
  </p>
  <p>
   I nunc, quicquid habes ineptiarum
      damnatum tenebris diu, libelle,
      in lucem sine candidam venire
      excursoris ope eruditioris:
      exinde ut fueris satis polite
   <font size="2">
    5
   </font>
   impressus, nec egens novi nitoris,
      Mychelburnum adeas utrumque nostrum,
      quos aetas, studiumque par, amorque,
      mi connexuit optume merentes:
      illis vindicibus nihil timebis
   <font size="2">
    10
   </font>
   celsas per maris aestuantis undas
      Rhenum visere, Sequanam, vel altum
      Tiberim, sive Tagi aureum fluentem.
  </p>
  <p>
   4. AD PACEM DE AUGUSTISSIMA REGINA ELIZABETHA
  </p>
  <p>
   O pax beatis unicum decus terris,
      quam te lubens osculor, amabilis mater,
      rerumque custos, et benigna servatrix!
      quae sola te tuetur integram nobis,
      non illam amem, illam venerer omnibus dictis
   <font size="2">
    5
   </font>
   factisque? pro illa unquam mori reformidem?
      illam quis amens proditam exteris optet,
      domi suis quae pacem et exteris donat?
  </p>
  <p>
   5. IN CALVUM
  </p>
  <p>
   Risi, Calve, hodie satis superque,
      notorum quia quemque ut attigisti,
      currentem licet et negotiosum,
      sistebas, retinens, toga prehendens;
      tum demum rogitas equumne grandem
   <font size="2">
    5
   </font>
   empturum sit, et optimum, et valentem;
      nec cessas odiosus abnuentem
      unumquemque trecenties rogare.
      quin me iam decies eras de eodem
      aggressus; memini, fuit molestum.
   <font size="2">
    10
   </font>
   si quisquam interea tuum caballum
      posset ridicule satis tabella
      pro re pingere, squallidum, vietum,
      morbosos timide pedes levantem,
      pictor vendiderit prius tabellam
   <font size="2">
    15
   </font>
   quam tu vendideris tuum caballum.
  </p>
  <p>
   6. AD CLONIUM
  </p>
  <p>
   Fitne id quod petimus? mihi si persuaseris, inquis:
          siccine nos semper ludis, inepte Cloni?
      unum nunc utinam tibi persuadere liceret:
          ut cito suspendas te, miser, illud erit.
  </p>
  <p>
   7. IN CRISPUM
  </p>
  <p>
   Crispus amat socios, ut avara Lycoris amantes;
          ut libros Casinus bibliopola suos;
      civis ut emptores Vincentius; utque clientes
          Caccula causidicus; sacra sacrator Helix;
      non laudem, non quod verum mereantur amorem,
   <font size="2">
    5
   </font>
   sed prodesse magis quod sua cuique solent.
  </p>
  <p>
   8. IN CALVUM
  </p>
  <p>
   In circo modo, Calve, te prementem
      ut vidi nitidae latus puellae,
      sermonique avide viam astruentem;
      mox divam Venerem, Leporem, Amoremque
      orabam tibi, ne inficetus illam
   <font size="2">
    5
   </font>
   de grandi quid equo tuo rogares.
  </p>
  <p>
   9. IN OBITUM GUALTERI DEVOREUX FRATRIS CLARISSIMI COMITIS ESSEXIAE
  </p>
  <p>
   Pilas volare qui iubebat impius
      forata primus igne ferra suscitans,
      ei manus cruenta, cor ferum fuit.
      fenestra quanta mobili hinc deae patet
      ferire possit ut malos, bonos simul.
   <font size="2">
    5
   </font>
   quid alta fortitudo mentis efferae,
      torive corporis valent? ruunt globi,
      praeitque caecitas, et atra nubila,
      sonique terror aethera et solum quatit.
      maligna fata, Devoreux, et unice,
   <font size="2">
    10
   </font>
   et alme frater incliti ducis, sacro
      tibi igne perdidere saucium caput,
      equo labansque funebri, heu, acerbum onus
      tuis, revectus arduum ad iugum redis;
      rotaque subgemente curribus iaces
   <font size="2">
    15
   </font>
   molesta pompa fratri, et omnibus bonis.
      peribit ergo Rhona, pulsa corruet
      fero canente classicum tuba sono,
      et ulta stabis inter umbra caelites.
  </p>
  <p>
   10. AD MELLEAM
  </p>
  <p>
   O nimis semper mea vere amata
      Mellea, o nostri pia cura cordis,
      quanta de te perpetuo subit mi
          causa timoris!
  </p>
  <p>
   eminus quanquam iaculetur altus
   <font size="2">
    5
   </font>
   aureos in te radios Apollo,
      torquor ne fictus amans in illis
          forte lateret.
  </p>
  <p>
   et procul caelo pluvias cadentes
      in sinus pulchros agitante vento,
   <font size="2">
    10
   </font>
   horreo, insanum placidus tonantem
          ne vehat imber.
  </p>
  <p>
   somnians, et res vigilans ad omnes,
      excitor; noctuque pavens dieque;
      saepe si vestra potuit quis esse
   <font size="2">
    15
   </font>
   quaero sub umbra.
  </p>
  <p>
   11. DE OBITU PHILIPPI SIDNAEI EQUITIS AURATI GENEROSISSIMI
  </p>
  <p>
   Matris pennigerum alites Amorum,
      quid suaves violas per et venustas
      nequicquam petitis rosas Philippum,
      dumis usque Philip, Philip, sonantes?
      confossum modo nam recepit Orcus,
   <font size="2">
    5
   </font>
   omnes dum superare bellicosa
      fama audet iuvenis; renunciate
      funestum Veneri exitum Philippi,
      vatem defleat ut suorum Amorum.
  </p>
  <p>
   12. IN MELLEAM
  </p>
  <p>
   Mellea mi si abeam promittit basia septem;
          basia dat septem, nec minus inde moror:
      euge, licet vafras fugit haec fraus una puellas,
          basia maiores ingerere usque moras.
  </p>
  <p>
   13. IN CULTELLUM
  </p>
  <p>
   Cultelle, Veneri te quis iratus faber
      tam triste dira contudit ferrum manu?
      labella bellae caesa funesto scatent
      per te cruore: ah nectaris quantum perit!
      heu, heu, puellae personat planctu domus;
   <font size="2">
    5
   </font>
   furit, dolori tantus accessit timor;
      nec acquiescit uspiam; impotens loqui,
      et basiare iam, quod est miserrimum:
      at tu sceleste frustulatim diffulens
      poenas Amori, sed nimis seras, dabis.
   <font size="2">
    10
   </font>
  </p>
  <p>
   14. AD CASPIAM
  </p>
  <p>
   Virgo compressa est, invitaque, Mellea iurat;
          furem cur nollet prodere voce, rogo.
      se mala respondit clamare cupisse, prehendi
          solam cum solo sed metuisse viro.
      o pudor insignis facilisque modestia, qualem
   <font size="2">
    5
   </font>
   optarem soli, Caspia dura, tibi!
  </p>
  <p>
   15. AD EANDEM
  </p>
  <p>
   Phoenicem simulas, Caspia, Persicam,
      quae nunquam sociis ardet amoribus,
      flamma sed moriens nascitur e sua.
      exors tu pariter, solaque amantium
      congressus fugis, et contiguas faces;
   <font size="2">
    5
   </font>
   verum insana diem ne reparabilis
      expectes volucris, fataque vivida;
      formae flamma etenim nulla tuae parem
      quibit reddere, non si Venus aurea
      aut pulchrum in cinerem se Charites dabunt.
  </p>
  <p>
   16. AD LABIENUM
  </p>
  <p>
   Quae celare cupit non peccat foemina, dicis,
          quae celat, peccat; sed, Labiene, minus.
  </p>
  <p>
   17. IN CARINUM
  </p>
  <p>
   Cogito saepe, Carine, sed infoeliciter, unde
          signarit vultus tanta rubedo tuos:
      nam sumptus ne sis vinosus terret, avaro
          conditur gelida nec nisi coena fame.
      porrho incoenatus nonnumqum, sordide, dormis,
   <font size="2">
    5
   </font>
   aridulusque siti somnia vana vides.
      esurientis at ora magis pallore notantur,
          et macilenta creat livida signa fames.
      quaero igitur tanti quae sit tibi causa ruboris;
          forsitan hanc speciem pictus ab arte petis:
   <font size="2">
    10
   </font>
   sed reliqua ut pingas quare vis pingere nasum
          non video; totusque haereo et excrucior.
  </p>
  <p>
   18. IN MELLEAM
  </p>
  <p>
   Anxia dum natura nimis tibi, Mellea, formam
          finxit, fidem oblita est dare.
  </p>
  <p>
   19. AD CALVUM
  </p>
  <p>
   Italico vultu donas mihi, Calve, machaeram;
          more Britannorum protinus accipio.
      id mi succenses; nunc ergo remittere conor;
          quo more id faciam non tamen invenio.
  </p>
  <p>
   20. AD NAEVOLAM
  </p>
  <p>
   Desine, nam scelus est, neu perdere, Naevola, tentes
          quod mihi suspirat Mellea basiolum.
      qui ferro necat, aut rigido cor transigit ense,
          terrenam molem dividit ille animae.
      dulcia sed temere qui basia solvit amantum,
   <font size="2">
    5
   </font>
   caelitus unitas dividit ille animas.
  </p>
  <p>
   21. AD CALVUM
  </p>
  <p>
   Foemina cum pallet ne dicas pallada quod sit,
          si, Calve, ingenui munus obire velis:
      languentem reficit mulier laudata colorem,
          totum quem formae credita culpa premit.
  </p>
  <p>
   22. IN LYCUM
  </p>
  <p>
   Cum, Lyce, vovisti serum tibi funus, opinor
          te latuit lapidem rene latere tuo.
  </p>
  <p>
   23. AD LUCIUM
  </p>
  <p>
   Crassis invideo tenuis nimis ipse; videntur
          satque mihi foelix qui sat obesus erit.
      nam vacat assidue mens illi, corpore gaudet,
          et risu curas tristitiamque fugat.
      praecipuum venit haec etiam inter commoda, Luci,
   <font size="2">
    5
   </font>
   quod moriens minimo saepe labore perit.
  </p>
  <p>
   24. AD MARINUM
  </p>
  <p>
   Parvi tu facis optumos poetas;
      laudas historicos, amasque laxum
      sermonem, pedibus gravis Marine;
      sparsas nec sale fabulas moraris.
      cur mirabilis omnibus, Marine,
   <font size="2">
    5
   </font>
   scriptor fit Plato? quippe fabulosus.
  </p>
  <p>
   25. IN MAURUM
  </p>
  <p>
   Tres elegos Muarus totidemque epigrammata scripsit,
          supplicat et musis esse poeta novem.
  </p>
  <p>
   26. IN COTTAM
  </p>
  <p>
   Cotta per aestates ut in hortes dormiat urgent
          uxor obesa, Canis, torrida Zona, torus.
  </p>
  <p>
   27. DE CATULLO ET MARTIALE
  </p>
  <p>
   Cantabat Veneres meras Catullus;
      quasvis sed quasi silva Martialis
      miscet materias suis libellis,
      laudes, stigmata, gratulationes,
      contemptus, ioca, seria, ima, summa;
   <font size="2">
    5
   </font>
   multis magnus hic est, bene ille cultis.
  </p>
  <p>
   28. AD MEROEN
  </p>
  <p>
   Scortarum optes, Meroe nasuta, maritum;
          diminui nasum sic puto posse tuum.
  </p>
  <p>
   29. AD LUPUM
  </p>
  <p>
   Adversus fortem poterit vis nulla valere,
          et fateor; sed quis tum, Lupe, fortis erit?
  </p>
  <p>
   30. AD HAEMUM
  </p>
  <p>
   Notorum mandas morientum nomine libro,
          atrum quem merito funereumque vocas:
      sin cupis, Haeme, pius laetusque notarius esse,
          inscribas vivos; sic liber albus erit.
  </p>
  <p>
   31. AD OTTUELLUM
  </p>
  <p>
   Promissis quoties videt capillis
      blanditur mihi tonsor Ottuellus,
      cum vix curticomo feret salutem.
      an tonsoribus, ut suis puellis,
      chari sunt et amabiles comati,
   <font size="2">
    5
   </font>
   his formae studio, lucelli utrisque?
  </p>
  <p>
   31A. IN LARGUM
  </p>
  <p>
   Scripsit historiam bene Largus, nam scit apud se
          quid per sex annos ederit aut biberit
  </p>
  <p>
   32. AD PHILOCHERMUM
  </p>
  <p>
   Quae potuit rivos retinere et saxa movere
          musica, te nulla parte, vel arte, movet;
      quod facit ergo cave, Philocherme, tarantula vulnus,
          ictus enim, ni fit musica grata, peris.
  </p>
  <p>
   33. AD IANUM
  </p>
  <p>
   Cur tibi displiceat tua, Iane, quod uxor ametur?
          an tibi quam nemo possit amare placet?
  </p>
  <p>
   34. AD LAURENTIUM MYCHELBURNUM
  </p>
  <p>
   Quis votis tibi, somne, supplicabit
      tam surdo atque hebeti deo, clientem
      qui sex continuas iacere noctes
      molli me vigilem toro sinebas,
      disperdique vaga cor inquietum
   <font size="2">
    5
   </font>
   fessa et lumina cogitatione?
      sed postquam salibus cubilibusque,
      Laurenti, excipior tuis, solutos
      cepit grata simul quies ocellos.
      quod sane ob meritum puella si quae,
   <font size="2">
    10
   </font>
   Laurenti, vigiles queritur horas
      dum pulchra speculo intuetur ora,
      mittam ad te, lepidum deum soporis.
  </p>
  <p>
   35. AD IUSTINIANUM
  </p>
  <p>
   Tu tuanquam violas, laurum, et thyma dicis olere
          os consibrinae, Iustiniane, tuae,
      ac veluti minio buccas, et labra notari:
          ipso quin minio picta labella rubent,
      atque genae; floresque remansos spiritus halat;
   <font size="2">
    5
   </font>
   ex vero omnia habet; sed nihil ex proprio.
  </p>
  <p>
   36. IN COTTAM
  </p>
  <p>
   Non ego ne dicas vereor si quid tibi dico;
          sed ne non dicas, Cotta, sed adiicias.
  </p>
  <p>
   37. AD CASPIAM
  </p>
  <p>
   Asperas tristis minitetur iras,
      spemve promittat facies serenam,
      semper horresco, quonian satis te,
          Caspia, novi.
  </p>
  <p>
   cum furis pulso retrahis capillos,
   <font size="2">
    5
   </font>
   evocas morsu rigido cruorem,
      quicquid occurit, nimis a perite
          dextera torquet
  </p>
  <p>
   fulmen hoc te terribilem, cruentam
      sed manus reddit furibunda, et hinc te
   <font size="2">
    10
   </font>
   sive ridentem metuo, benigne
          sive loquentem.
  </p>
  <p>
   forte sopitum haud aliter leonem
      conspicit silvis tremulus viator,
      et pedem flectens cavet excitari
   <font size="2">
    15
   </font>
   ne fera possit.
  </p>
  <p>
   37A. AD FRANCISCUM MANBAEUM
  </p>
  <p>
   Dum vagus ignotas veheris, Manbaee, per oras
          noctes atque dies vela notosque queror.
      quam vellem misero qui te mihi surpuit illi,
          si liceat, vento diripuisse caput.
      effosisque oculis iugulum incidisse prophano,
   <font size="2">
    5
   </font>
   ne cui tale dehinc spiret ab ore malum.
  </p>
  <p>
   38. IN GALBAM
  </p>
  <p>
   Natum Galba suum, domesticumque,
      extremus quasi Persa sit, vel Indus
      tractat, quod nothus est; nec alloquendum
      censet, more nisi et stilo insolenti,
      et nudo capite, hospes ut videri
   <font size="2">
    5
   </font>
   omnino novus exterusque possit;
      annon Galba satis superque ineptit?
  </p>
  <p>
   39. IN NERVAM
  </p>
  <p>
   Abstrahis a domini coena te, Nerva, sacrati,
      nec tamen ut caecus numinis hostis abes;
      nec tibi quod panis vel vinum displicet: immo
      invitamenti vim levioris habent.
      causa duplex prohibet; quia ventri nil emis una;
   <font size="2">
    5
   </font>
   altera quod nimis haec sit sibi coena brevis.
  </p>
  <p>
   40. AD NOBILISSIMUM VIRUM GULIEMUM PERCIUM
  </p>
  <p>
   Gulielme gente Perciorum ab inclita,
      senilis ecce proiicit nives hiems,
      tegitque summa montium cacumina:
      et aestuosus urget hinc Notus, gelu
      coactus inde Thracius, rapit diem
   <font size="2">
    5
   </font>
   palustris umbra, noxque nubibus madet.
      tibi perennis ergo splendeat focus,
      trucemque plectra pulsa mulceant Iovem:
      refusus intumescat Euhius sciphis,
      novumque ver amoenus inferat iocus;
   <font size="2">
    10
   </font>
   novas minister ingerat faces, ruit
      Glocestriensium in te amica vis, simul
      furorem ut hauriant levem, facetiis
      simulque molle lusitent per otium.
  </p>
  <p>
   40A. DE THOMA GRIMSTONO ET IOHANNE GORINGO
  </p>
  <p>
   Miror apud Gallos quid fortis pectore et armis
          noster Grimstonus quidve Goringus agat.
      nulli unquam bello melius potuere mereri,
          nusquam virtuti terra maligna magis.
  </p>
  <p>
   40B. AD EDMUNDUM SPENCERUM
  </p>
  <p>
   Sive canis silvas, Spencere, vel horrida belli
          fulmina, dispeream ni te amam, et intime amem.
  </p>
  <p>
   41. AD BASSUM
  </p>
  <p>
   Indiget innumeris vir magnus; maior at illo est
          omnibus his quisque, Basse, carere potest.
  </p>
  <p>
   42. IN HYRACMUM ET SABINUM
  </p>
  <p>
   Hercamum graviter Sabinus odit,
      Hyrcamusque male invicem Sabinuum;
      Hyrcami cilia atque caecitatem
      rides, ille tuam, Sabine, barbam
      hirsutam, indomitam, et quasi cacatam.
   <font size="2">
    5
   </font>
   alternis odiis peritis ambo,
      incondite itidem superbientes
      ambo, tum tetrici, atque curiosi,
      exortes comitum, tenebrici ambo;
      vos sic unanimes fere iidem et ambo,
   <font size="2">
    10
   </font>
   quare tam male convenitis ambo?
  </p>
  <p>
   43. IN RUFUM
  </p>
  <p>
   Nupsit anus, sed amans dentes non Isba malignos
          sustinet ut possit, Rufe, nocere tibi.
      nam quem tritum habuit foelix modo despuit unum,
          iamque suus passer, iamque columba tua est.
      et tenero faciet lepidissima murmura rostro,
   <font size="2">
    5
   </font>
   basia per morsus nec metuenda dabit.
      foemineo placeant mala immatura palato,
          sed rugosa viros canaque poma iuvent.
      Rufe, novo fas sit tantum vovisse marito,
          ne reparet dentes vivida nupta suos.
   <font size="2">
    10
   </font>
  </p>
  <p>
   43A. IN CASPIAM
  </p>
  <p>
   Sin unquam quae me odit sempere male Caspia amaret,
          o quam firma ipso contra in amore foret!
  </p>
  <p>
   44. AD ACCAM
  </p>
  <p>
   Partem das animae, sed quae tibi tota fruenda est;
          tu, mihi da partem qua licet, Acca, frui.
  </p>
  <p>
   45. IN CARINUM
  </p>
  <p>
   Pulvilli totidem colore, vultu,
      textura, imparilique sectione
      distincti, in tenebras tuas, Carine,
      mirabar quibus artibus venirent.
      perspexi modo; scilicet tabernas
   <font size="2">
    5
   </font>
   omnes despolias, trahens ab illis
      ornamenta tuum in cubiculillum:
      quae postquam subigis tuis rapinis
      ignotos penitus lares subire,
      more istinc faciunt, nec est stupendum,
   <font size="2">
    10
   </font>
   pulvilli siquidem tui, Carine,
      iam spectent varie se, et insolenter.
  </p>
  <p>
   45A. IN RUSTICUM
  </p>
  <p>
   Glandem in fatidicam mutatum stultus amator
          rivali insultans a Iove finxit avum;
      at rivalis ait, nequid mirere puella,
          de quercu ob facinus nempe pependit avus.
  </p>
  <p>
   45B. IN BERINUM
  </p>
  <p>
   Tres baccas ederae vorat Berinus,
      de repente fit inclutus poeta.
  </p>
  <p>
   45C. IRAE
  </p>
  <p>
   "Scelesta, quid me? mitte, iam certum est, vale,
      longe remotas persequar terrae plagas,
      tuis, vel umbras Tartari, insidiis procul.
      nec me retentare oris albicans rubor,
      nec exeuntum lucidum hinc et hinc iubar
   <font size="2">
    5
   </font>
   revocare poterit. improba aeternum vale."
      ut dubia certas sensit irarum minas,
      perculsa termulo cecidit ad pedes metu;
      "quid" misera dixit "sum merita dignum nece?
      amans quod in te tam tetrum admisi nephas,
   <font size="2">
    10
   </font>
   ut me relinquas perditam, ut pro me tuos?
      ah siste, saevis imperes iris modum,
      nec te immerentem perde. quid paras vide:
      a me iam ut abeas poscis exilium tibi.
      mane per has lachrymas, ocelle mi, precor,
   <font size="2">
    15
   </font>
   respice tandem, amans ne amantem deseras."
      sub haec furenti mi redardescit dolor,
      pluraque parantem dicere his resequor prius:
      "periura nullos aethere horrescis deos,
      nec vindicantis scelera Adrasteae faces?
   <font size="2">
    20
   </font>
   impura non tu maria, terras, sydera
      adhibita falso polluis, spreta fide?
      ah dulce nostros foedus ignes alligans
      per te caducum cecidit, et tamen rogas
      cur triste pectus opprimat silentium?
   <font size="2">
    25
   </font>
   devota labra, mique sacratum femur
      eiectus aequore naufragus miles premit.
      disrumpor, eheu primulo vidi die
      his exeuntem foribus ipsum militem,
      his ipse ocellis militem, et tamen rogas
   <font size="2">
    30
   </font>
   cur triste pectus opprimat silentium?
      vale scelesta, vafra, foedifraga vale,
      nec me retentes, nec per hanc guttam obsecres
      summis natantem palpebris, corde inscio.
      obfirmor, intuere, postremum vides,
   <font size="2">
    35
   </font>
   nunc abeo, iam nunc ultimum dico vale."
      iam taceo, pectus opprimit silentium.
      continuo volucres excipit pedes furor,
      effugio solus deviis errans locis
      illam perosus, me, meos, diris agens;
   <font size="2">
    40
   </font>
   "quicquid morae spem dederat in fugam date."
      iras inanes risit aethereus puer,
      frustraque pectus aestuans emolliit:
      respicio, lenis imber irrorat genas,
      quid hoc? amores dissidens odium parit,
   <font size="2">
    45
   </font>
   sedantque mihi porro fluctivomum mare.
      amo, peruro, redeo, miseram sordibus
      et lachrymis oppletam et umbris conspicor,
      supremus animum vix retardavit pudor
      quin impotentiae suae indicium daret.
   <font size="2">
    50
   </font>
   tandem facetam texui somnis moram,
      horrenda referens visa, caedes, vulnera,
      vultus relictae luridos, tabo illitos,
      aut insequentem summa per iuga montium.
      haec comminisci verus edocuit amor.
   <font size="2">
    55
   </font>
   assensit illa, et sensit artem subdola,
      sed tacita simulat uda nectens oscula;
      o suave amoris dissidium! ita turtures
      pugnando iungunt rostra dulci murmure.
  </p>
  <p>
   46. DE MORTE CANIS
  </p>
  <p>
   desinite, o pueri, ientacula vestra timere,
          non eritis nostrae postea proeda cani:
      quod lacera scit plebs errans per compita veste,
          cur manet ex huius parta quiete quies.
  </p>
  <p>
   47. IN CREDULOS CIVES
  </p>
  <p>
   Bis sex Londinum vita concedit in una,
          bis sex iuratos urbs speciosa vocat.
      dispeaream praeter speciem vocemque virorum
          bis sex istorum millia si quid habent.
      nam sensus, animosque suos in iudice ponunt;
   <font size="2">
    5
   </font>
   ex se non norunt ore favere reis:
      servatum quis enim, cui iudex defuit, unum
          secula per bis sex videt in urbe reum?
  </p>
  <p>
   48. AD MELLEAM
  </p>
  <p>
   Scelesta, quid me? mitte, iam certum est, vale:
      longe repostas persequar terrae plagas,
      tuis vel umbras Tartari fucis procul.
      nec me retentare oris albicans rubor,
      nec exeuntem lucidum hinc et hinc iubar
   <font size="2">
    5
   </font>
   lenire speret: Circe, in aeternum vale.
      rides, inepta? siccine iratti stupes
      minas amantis? sic genas guttis lavas?
      magisne rides? tam meus suavis tibi est
      discessus? at nunc non eo, ut fleas magis.
   <font size="2">
    10
   </font>
  </p>
  <p>
   49. IN TURBONEM
  </p>
  <p>
   Turbo, deos manes celsi tu pondere gressus
          tota in se terres ne sua tecta ruant.
  </p>
  <p>
   50. IN CASPIAM
  </p>
  <p>
   "Si quid amas," inquis, mea Caspia, "desine amare;
          flammas ne caleant sic prohibere potes. "
      ecquando coelum frondescit? terra movebit
          astra? vel auditis non tremet agna lupis?
      omnia naturae iam se contraria vertant;
   <font size="2">
    5
   </font>
   aspera sic tandem Caspia mitis erit.
  </p>
  <p>
   51. IN LYCUM
  </p>
  <p>
   Quod pulcher puer est, potes videre;
      quod te blandus amat, potes videre;
      quod tecum bibit, et potes videre;
      sed quae Lesbius impudenter audet
      a tergo, Lyce, non potes videre.
   <font size="2">
    5
   </font>
  </p>
  <p>
   52. AD AFRAM
  </p>
  <p>
   Purgandae praefectum urbis notat, Afra, lutosa
          frons tua neglecti muneris esse reum.
  </p>
  <p>
   53. AD CASPIAM
  </p>
  <p>
   Ne tu me crudelis ames, nec basia labris
          imprime, nec collo brachia necte meo.
      supplex orabam satis haec, satis ipsa negabas,
          quae nunc te patiar vix cupiente dari.
      eia age iam vici, nam tu si foemina vere es,
   <font size="2">
    5
   </font>
   haec dabis invito terque quaterque mihi.
  </p>
  <p>
   54. AD AMOREM
  </p>
  <p>
   Cogis ut insipidus sapiat, damnose Cupido,
          mollis at insipidos qui sapuere facis.
      qui sapit ex damno misere sapit; o ego semper
          desipuisse velim, sis modo mollis, Amor.
  </p>
  <p>
   55. AD PAULAM
  </p>
  <p>
   Grates, Paula, tuis ago libenter
      magnis pro meritis, anus iocosa;
      languenti mihi quae diem diemque
      assidens, strepitu et levi cachinno
      sustentare animum obrutum solebas.
   <font size="2">
    5
   </font>
   nec certe ingenium moror retusum,
      absurdumque satis; valere apud me
      debet plus animi tui voluntas;
      hausta non pharetra facetiarum,
      ridendam quoque te dabas amico.
   <font size="2">
    10
   </font>
  </p>
  <p>
   56. AD CASPIAM
  </p>
  <p>
   Cur istoc duro lachrimae de marmore manent
          quaeris, naturae, Caspia, sacra docens.
      docta sed in causas nimium descendis inanes,
          nam lacrimas haec flent saxa miserta meas.
  </p>
  <p>
   57. IN BERINUM
  </p>
  <p>
   Demonstres rogo mi tuos amores,
      non ut surripiam tibi, Berine,
      sed tanta ut scabie abstinere possim.
  </p>
  <p>
   58. IN ERRICUM
  </p>
  <p>
   Tene Lycus faecem dicit? tene, Errice, faecem.
          ah nimis indigne dicit, et improprie,
      faex a materia siquidem meliore creatur,
          at tua stirps tecum sordida tota fuit.
  </p>
  <p>
   59. IN AEMILIAM
  </p>
  <p>
   Cum sibi multa dari cupiat, multisque placere,
          quo probior tanto est nequior Aemilia.
      namque operam accepto Thais pro munere reddit;
          illa nihil, sed lucrum ex probitate facit.
      ora, manus, oculosque gerat matrona pudicos;
   <font size="2">
    5
   </font>
   unius haud partis sola pudicitia est.
      omnibus arridere, omnesque inducere amantes,
          quanquam intacta potest, nulla pudica potes.
  </p>
  <p>
   60. IN LYCIUM ET CLYTHAM
  </p>
  <p>
   Somno compositam iacere Clytham
      advertens Lycius puer puellam,
      hanc furtim petit, et genas prehendens
      molli basiolum dedit labello.
      immotam ut videt, altera imprimebat
   <font size="2">
    5
   </font>
   sensim suavia, moxque duriora;
      istaec contincuit, velut sepulta.
      subrisit puer, ultimumque tentat
      solamen, nec adhuc movetur illa
      sed cunctos patitur dolos dolosa.
   <font size="2">
    10
   </font>
   quis tandem stupor hic? cui nec anser
      olim, par nec erat vigil Sibilla;
      nunc correpta eadem novo veterno,
      ad notos redit indies sopores.
  </p>
  <p>
   61. IN EOSDEM
  </p>
  <p>
   Assidue ridet Lycius Clytha ut sua dormit;
          ridet et in somnis sed sua Clytha magis.
  </p>
  <p>
   62 IN OVELLUM
  </p>
  <p>
   Dedecori cur sit multum quod debet Ovellus?
          nam fidei quis non esse fatetur opus?
  </p>
  <p>
   63. AD MELLEAM
  </p>
  <p>
   Insidias metuo quoties me, Mellea, pulchrum
          dicis, sic capitur non bene cautus amans;
      formosusque sibi visus se credit amari,
          nequicquam; specie luditur ipse sua.
  </p>
  <p>
   63A. AD EDOARDUM MYCHELBORNUM
  </p>
  <p>
   Cum tibi tam cordi est, age, perdito arundine pisces,
          fleverit hoc quamvis Pythagorea anima.
      fleveris ipse licet cum febri citaveris alga,
          aut penitus lapso cum pede tundis aquas.
      vis vera? hoc studio, ne sit iuciundius, at te
   <font size="2">
    5
   </font>
   tempora in hoc nolim tam bona conterere.
      quanto elegis melius teneros captabis amores,
          vel tua silvestrem ludet arundo deam.
  </p>
  <p>
   64. IN GLORIOSUM
  </p>
  <p>
   In caput, Herme, tuum suggrundia nocte ruebant,
          haud istoc essent scilicet ausa die.
  </p>
  <p>
   65. IN PHARNACEM
  </p>
  <p>
   Pharnax haud alii ut solent novellum
      si quando famulum sibi recepit
      in tectum, faciem viri, torosque
      viros inspectat; studia ingenive dotes;
      sed quantum esuriens edat bibatque.
   <font size="2">
    5
   </font>
  </p>
  <p>
   65A. IN COTTUM
  </p>
  <p>
   Ille miser Cottus quid agit nisi cassa canendo
          ut placeat nulli dum placet ipse sibi?
  </p>
  <p>
   66. IN CASPIAM
  </p>
  <p>
   Per nemus Elisium Dido comitata Sichaeum
          pallida perpetuis fletibus ora rigat,
      et memor antiqui semper, Narcisse, furoris
          umbram sollicitas per vada nigra tuam.
      debet ab adverso quisquis tabescit amore
   <font size="2">
    5
   </font>
   supplicium stygia ferre receptus aqua.
      Caspia, si pro te morientem poena moratur,
          esto tuis semper iungere labra labris.
  </p>
  <p>
   66A. AD HYMETTUM
  </p>
  <p>
   Unde tibi ingratae subeunt fastidia vitae,
          dulce Hymette, tua non nisi sponte miser?
      nec pede transverso incedis nec popliti torto,
          non oculo lippis, non tibi naris hiat:
      nullus ab iniusto crescit tibi foenore census,
   <font size="2">
    5
   </font>
   non tua mens fraudis conscia nec sceleris:
      funera non fratris, non sunt tibi flenda sororis,
          nec catulum audivi condoluisse tuum.
      per te igitur nostros referas obtestor amores
          quo demum invisa est nomina vita tibi?
   <font size="2">
    10
   </font>
   iam scio, tu taceas, causae nimium esse recordor,
          uxorem duxisti. iam morere, haud veto tibi.
  </p>
  <p>
   67. IN CORVINUM
  </p>
  <p>
   Corvinus toties suis iocatur,
      nullum reddere suaviora posse,
      seu nymphas cecinit, trucesve pugnas,
      seu quicquid cecinit bonum, malumve;
      hoc de se toties refert facetus,
   <font size="2">
    5
   </font>
   ut tandem fatuus sibi ipse credat.
  </p>
  <p>
   68. AD MELBURNIAM
  </p>
  <p>
   Olim inter silvas, et per loca sola, Dianam
          cum nymphis perhibent abstinuisse viris;
      votivasque sacris seclusas aedibus, atram
          fama quibus pepulit relligiosa notam.
      tu sed pulchra, diserta, frequens, Melburnia, vivis;
   <font size="2">
    5
   </font>
   virgo et anus nullis nota cupidinibus.
  </p>
  <p>
   69. AD THOMAM MYCHELBURNUM
  </p>
  <p>
   Tu quod politis ludere versibus
      fratrum elegantum tertius incipis,
      Thoma, nec omnes occiduas sinis
      horas relabi prorsus inutiles;
      diis sic beatis me similem facis,
   <font size="2">
    5
   </font>
   ut laeter una iam numero impari.
      ergo peraeque dividuum tribus
      me dono vobis, quilibet integrum
      ut Campianum possideat sibi,
      primus, secundus, tertius invicem:
   <font size="2">
    10
   </font>
   de parte ne sis sollicitus tua.
  </p>
  <p>
   70. AD CAROLUM FITZGEOFRIDUM
  </p>
  <p>
   Carole, si quid habes longo quod tempore coctum
          dulce fit, ut radiis fructus Apollineis,
      ede, nec egregios conatus desere, quales
          nescibit vulgus, scit bona fama tamen.
      ecce virescentes tibi ramos porrigit ultro
   <font size="2">
    5
   </font>
   laurus; et in lauro est vivere suave decus.
  </p>
  <p>
   71. AD MENUM
  </p>
  <p>
   Te quod amet, quantumque, palam solet omnibus Hermus
          dicere, sic fratres, sic quoque, Mene, patrem,
      et quoscunque tuos; tacet is de coniuge tantum,
          horum quam vestrum plus tamen extat amor.
      exemplo quis enim chari livescit amici?
   <font size="2">
    5
   </font>
   multorum invidiam sed trahit omnis amans.
      ergo leves populi contemnas, Mene, susurros:
          vero vis testi credere? crede tibi.
      livida vix unquam propriis innititur alis
          fama, sed Icariis; dum volat illa, perit.
   <font size="2">
    10
   </font>
  </p>
  <p>
   72. AD PAPILUM
  </p>
  <p>
   Cum tibi barba foret quam Zeno, quamque Cleanthes
          optaret, totam deputat Hanno tibi,
      ingentem in te vindictam meditatus ut hostis;
          quod damnum ut repares, Papile, iure paras:
      causidicosque gravi turgenscens consulis ira,
   <font size="2">
    5
   </font>
   quam spe lucrifici laetitiaque fovent:
      ex notis fore iuratos, quod perditur oris
          qui decus agnoscent, rem graviterque ferent;
      et mulctam statuent inimici nomine grandem:
          hoc suadent illi, Papile, tuque voras.
   <font size="2">
    10
   </font>
   sed mihi, quantumvis in neutro iure perito,
          auscultato parum: sint, age, dicta prius
      omnia vera, tamen, citius quam causa adolescet,
          tota renascetur, Papile, barba tibi.
  </p>
  <p>
   73. AD PHILOMUSUM
  </p>
  <p>
   Ridiculum plane quiddam facis atque iocosum,
          et surdo et stupido dum, Philomuse, canis.
      omnia nam surdus miratur, sed nihil audit;
          contra audit stupidus cuncta, probatque nihil.
  </p>
  <p>
   74. IN MILVIUM
  </p>
  <p>
   Quam multa veluti somnia accidunt vivis,
      quae cum palam vident libenter haud credunt!
      quis sat stupescit? torvus et senex ille,
      profectus ima ex sorde, Milvius terram
      ut nauseet, equesque urbe nobilis tota,
   <font size="2">
    5
   </font>
   matronam et hanc, et illam, et alteram stupret!
      est nostra tanquam turpe somnium vita;
      id comprobat mors ipsa, cuius adventu
      expergefacta mens suum petit coelum,
      terrestiumque infra superbias ridet.
   <font size="2">
    10
   </font>
  </p>
  <p>
   75. AD CRISPUM
  </p>
  <p>
   Crispe, mones ut amem, sed caute, ne mihi probro
          sit quod amem; caute nunquis amare potest?
      est velut ignis amor, nihil est detectius illo,
          protinus indicio proditur ipse suo.
  </p>
  <p>
   76. AD CALVUM
  </p>
  <p>
   Nunquam perficies, testeris ut omnia, Calve,
          numina, quin minus assentiar atque minus.
      credita quae primo res est, repetita rubescit,
          labitur et nimium sollicitata fides.
      tam multis homini nemo se purgat amico:
   <font size="2">
    5
   </font>
   invidiam toties deposuisse parit.
  </p>
  <p>
   77. AD EDOARDUM MYCHELBURNUM
  </p>
  <p>
   Ibit fraternis elegis ornata sub umbras,
          (munia si ad manes perveniunt superum)
      et multum veneranda leves, Edoarde, tenebit,
          aspectuque animas exequiisque soror.
      o foelix si non fata importuna fuissent,
   <font size="2">
    5
   </font>
   si non immature optima deficerent!
      quid nunc perpetuum fas est sperare beatis?
          quid connubia? quid floridae amicitiae?
      aetas quid? nondum sex luna impleverat orbes
          deseruit iuvenem cum malefidus Hymen:
   <font size="2">
    10
   </font>
   cum desiderio sed enim decedere vita,
          non mors, longa mora est; non obit aeger, abit.
  </p>
  <p>
   77A. DE RERUM HUMANARUM INCONSTANTIA
  </p>
  <p>
   Constat nulla dies, anno superimminet annus,
          quicquid mortale est hora propinqua rapit.
      sic moriemur? ad haec ludibria nascimur? et spes
          fortunaeque hominum tam cito corruerint?
  </p>
  <p>
   78. IN OBITUM FRANCISCI MANBAEI
  </p>
  <p>
   Quid tu? quid ultra, Phoebe, languenti diem
      aperis? beatos ista lux magis decet;
      sordes et umbras semper infoelix amat
      aerumna, misero nulla nox atra est satis.
      heu, heu, sequar quocunque me rapiet dolor,
   <font size="2">
    5
   </font>
   et te per atra Ditis inferni loca,
      Manbaee, lacrimis ora perfusus, petam;
      flectamque manes planctu et infimos deos,
      liminaque dira molliam, ac usque horridas
      Acherontis undas; cuncta nam pietas potest:
   <font size="2">
    10
   </font>
   quaqua redibis moeror inveniet viam.
      tum rursus alma luce candebit polus,
      ultroque flores terra purpureos dabit;
      omnia virebunt; sentiet mundus suum
      decus renasci, sentiet tremulum mare,
   <font size="2">
    15
   </font>
   suumque flebit ipse Neptunus nephas.
      ah, siste vanos impetus, demens furor,
      ostiaque mente ficta Ditis excute,
      occlusa vivis, nec reclusa mortuis:
      fac iure tu quod quilibet miser potest,
   <font size="2">
    20
   </font>
   luge; supersit hic tibi semper labor.
  </p>
  <p>
   79. DE HOMINE
  </p>
  <p>
   Est homo tanquam flos, subito accrescit et aret;
          vis hominem floremque una eademque rapit.
      ceu flos est? minus est: nam mores ut utrumque coaequat,
          quam bene flos, hominis tam male funus olet.
  </p>
  <p>
   80. IN BARNUM
  </p>
  <p>
   Mortales decem tela inter Gallica caesos,
          Marte tuo perhibes, in numero vitium est:
      mortales nullos si dicere, Barne, volebas,
          servasset numerum versus, itemque fidem.
  </p>
  <p>
   81. AD LUPUM
  </p>
  <p>
   Cum tacite numeras annos patris improbus haeres,
          sic, Lupe, succlamas, omnia tempus habent;
      sumptus sive gravet, seu te mulctaverit uxor,
          concludis vehemens, omnia tempus habent.
      sic semper; chymico nunc te committis Orello,
   <font size="2">
    5
   </font>
   mox vere ut dicas, omnia tempus habent.
  </p>
  <p>
   82. AD CASPIAM
  </p>
  <p>
   Nescio quid aure dum susurras, Caspia,
      latus sinsitrum intabuit totum mihi.
  </p>
  <p>
   83. AD TURANIUM ET NEPHEIUM
  </p>
  <p>
   Mi Turanule, tuque, mi Nephei,
      quin effunditis intimos chachinnos,
      hem, murum prope dirutum videte
      coram qui peragit domi latenter
      quod debent saturi; ecce servus autem
   <font size="2">
    5
   </font>
   caute praemonitus, caputque nudus
      stat praefixus hero, ne obambulantes
      spectent luminibus parum benignis;
      dextra composite tenet galerum
      a tergo dominum lubens adorans;
   <font size="2">
    10
   </font>
   nasum sed graviter premit sinistra
      a tergo dominum haud lubens adorans.
      o servum lepidum, probum, pudicum,
      vultu qui superat tacente mimos,
      Tarltonum et streperi decus theatri!
   <font size="2">
    15
   </font>
  </p>
  <p>
   84. AD IANUM
  </p>
  <p>
   Sabbato opus nullum nisi per scelus igne piandum
          posse exerceri, fervide Iane, putas:
      Iane, voras medice pilulas, at non operantur,
          has puto te sacro sumere posse die.
  </p>
  <p>
   85. IN SANNIUM
  </p>
  <p>
   Quae ratio, aut quis te furor impulit, improbe Sanni,
          foemineum ut sexum mente carere putes:
      cum mea diffusas foelix pre pectus amantum
          unica possideat Caspia centum animas.
  </p>
  <p>
   86. AD ARNOLDUM
  </p>
  <p>
   Non si displiceat tibi vita, Arnolde, graveris;
          hac ut displiceat conditione data est.
  </p>
  <p>
   86A. DE SE
  </p>
  <p>
   Usus et hoc natura mihi concessit utrinque
          ut sim pacis amans, militiae patiens.
  </p>
  <p>
   87. AD GENIUM SUUM
  </p>
  <p>
   Quid retines? quo suadet Amor, Iocus atque Lyaeus,
          ibo; sed sapiam; iam sine, chare geni.
  </p>
  <p>
   88. AD NASHUM
  </p>
  <p>
   Commendo tibi, Nasse, paedagogum
      Sextillum et Taciti canem Potitum,
      teque oro tua per cruenta verba,
      et per vulnificos sales, tuosque
      natos non sine dentibus lepores
   <font size="2">
    5
   </font>
   istudque ingenii tui per acre
      fulmen, ridiculis et inficetis,
      irati ut tonitru Iovis, timendum;
      per te denique Pierum serenum,
      Parnassumque, Heliconaque, Hippocrinenque,
   <font size="2">
    10
   </font>
   et quicunque vacat locus camaenis,
      nunc oro, rogoque, improbos ut istos
      mactes continuis decem libellis;
      nam sunt putiduli atque inelegantes,
      mireque exagitant sacros poetas,
   <font size="2">
    15
   </font>
   Nasonemque tuum et tuum Maronem,
      quos ut te decet aestimas, tegisque
      ne possint per ineptias perire.
      quare si sapis, undique hos latrones
      incursabis et erues latentes;
   <font size="2">
    20
   </font>
   conceptoque semel furore nunquam
      desistes; at eos palam notatos
      saxis contuderit prophana turba.
  </p>
  <p>
   89. AD CASPIAM
  </p>
  <p>
   En miser exclusus iaceo, ceu montibus altis,
          Caspia, nix nullo respiciente cadit:
      meque tuus liquefecit amor violentius absens,
          sol teneram iniecto quam solet igne nivem.
  </p>
  <p>
   89A. AD MELLEAM
  </p>
  <p>
   Dente vel ungue petat me Mellea perfero: credas
          qui impatienter amat, tam patienter amet?
  </p>
  <p>
   89B. AD DOLOREM
  </p>
  <p>
   Si deus est aliquis dolor, aut in vallibus atris
          cum diis infernis ut perhibent habitat,
      illi ter centum caepes mox sacrificarim,
          desinat ut nobis cor miserum exedere.
  </p>
  <p>
   90. AD CALVUM
  </p>
  <p>
   Est quasi ieiunum viscus tua, Calve, crumena;
          id bile, hanc vacuam servat amore iecur.
  </p>
  <p>
   91. IN BYRSEUM
  </p>
  <p>
   Multis ad socerum queritur de coniuge Byrseus,
          nupta quod externos suescit amare viros:
      at breviter socer, "Et talis mi," ait, "illius olim
          mater erat; credo, foemina et omnis erit.
      commune et iuvenile malum est, quod serior aetas
   <font size="2">
    5
   </font>
   sonabit, spiro, sanctaque canities."
      de me nec socero verum est hoc, Byrsee, clamas:
          sed potuit, sed habet fabula ficta salem.
  </p>
  <p>
   92. AD CASPIAM
  </p>
  <p>
   Ecquando vere promissam, Caspia, noctem,
          praestabis, cupido facta benigna mihi?
      nox ea, si moriar, sat erit mihi sola beato;
          si vivo, non sunt millia mille satis.
  </p>
  <p>
   93. IN BRETONEM
  </p>
  <p>
   Carmine defunctum, Breto, caute inducis Amorem;
          nam numeris nunquam viveret ille tuis.
  </p>
  <p>
   94. AD CORVINUM
  </p>
  <p>
   Sextum perfidiae haud satis prudenter,
      Corvine, insimulas, redarguisque
      nequaquam meminisse quod spopondit
      aequali, vel etiam potentiori;
      quin eludere, si sit usus, ipsum
   <font size="2">
    5
   </font>
   audere intrepide suos parentes.
      laesam dic age vin fidem experiri?
      hunc ad coenam hodie vocato, vel cras,
      vel tu postridie, perendieve,
      sin mavis vel ad ultimas calendas;
   <font size="2">
    10
   </font>
   ni praesto fuerit, per et tabernas
      omnes undique quaeritans volarit,
      quas te nec meminisse iam nec unquam
      usurpasse oculis in hunc diem usque
      audacter mihi deierare fas sit:
   <font size="2">
    15
   </font>
   postremo nisi praebeat vocanti
      convivam memorem se, et impigellum,
      coenam coxeris hanc meo periclo.
      nullumne hoc specimen fidelitatis?
  </p>
  <p>
   94A. IN SOCERUM FRAUDULENTUM
  </p>
  <p>
   Qui iacet ad pontem nudus, Thurbarne, rogator
          filius Hepsis erat, sed gener Eudivali.
  </p>
  <p>
   94B. IN TRICIUM
  </p>
  <p>
   Tres habuit, quartumque potest sperare novercam,
          et Tricius miserum se tamen esse negat.
  </p>
  <p>
   94C. IN GELLAM
  </p>
  <p>
   Pura basia fert refertque Gella,
      et puram venerem, salesque puros.
      verum est, non nego, Gella Puritana est.
  </p>
  <p>
   94D. AD IOANNEM DAVISIUM
  </p>
  <p>
   Quod nostros, Davisi, laudas recitasque libellos
          vultu quo nemo candidiore solet:
      ad me mitte tuos, iam pridem postulo, res est
          in qua persolvi gratia vera potest.
  </p>
  <p>
   95. AD HYSPALUM
  </p>
  <p>
   Sanum lena tibi promittat ut, Hyspale, scortum,
          puram sentina quis sibi quaeret aquam?
  </p>
  <p>
   96. AD LICINIUM
  </p>
  <p>
   Non quod legitimum id bonum necesse
      censetur, Licini; bonum sed ipsum
      semper legitimum putare par est.
      foenus nam licitum fatemur omnes,
      nem non malus at bonum vocabit.
   <font size="2">
    5
   </font>
  </p>
  <p>
   97. IN AVARUM
  </p>
  <p>
   Omnia dum nimium servas, miser, omnia perdis,
          nec tua sunt toties quae tua, Paule, vocas.
  </p>
  <p>
   98. IN LUPERCUM
  </p>
  <p>
   Uxorem Lycii senex Lupercus
      strato admoverat, imminens puellae;
      absentis domini exilit molossus
      subventurus herae, vagasque morsu
      partes mollis adulteri revulsit.
   <font size="2">
    5
   </font>
   stat moechus lachrimans sine eiulatu,
      testes nequitiae suae recuans,
      testes nequitiae suae requirens.
      o rem ridiculam! magisne dicam
      hanc plane miseram? canem vero esse
   <font size="2">
    10
   </font>
   plus quam femina, quam uxor est, fidelem.
  </p>
  <p>
   99. IN ERRICUM
  </p>
  <p>
   Cum stygio terrere umbras vultu, Errice, possis,
          dic per Plutonem quid tibi cum speculo?
  </p>
  <p>
   99A. IN HERMUM ET HERMIAM
  </p>
  <p>
   Adria nec fluctus, Lybicum nec littus arenas,
          Hermia nec moechos, scorta nec Hermus habet.
  </p>
  <p>
   99B. AD THYSIMELLAM
  </p>
  <p>
   Si sapis increpitare meam, Thusimella, cavebis
          nequitiam, referet multa tacenda dolor.
      seque tuis thalamis reperisse fatebitur, olim
          quae sibi famosus praetulit arma deus.
  </p>
  <p>
   100. AD TUCCAM
  </p>
  <p>
   Nil aeris, magnam sed habes tu, Tucca, crumenam;
          atque animum, quantum nulla crumena capit.
  </p>
  <p>
   101. AD PONTILIANUM
  </p>
  <p>
   Quod iuvenis, locuplesque sibi consisceret ipse
          Eutrapilus mortem, Pontiliane, stupes;
      nam neque spretus amor, nec dedecus impulit atram,
          non iactura gravis, nec sine mente furor;
      haud dolor excrucians, tetri aut fastidia morbi;
   <font size="2">
    5
   </font>
   cunctos causa fugit, sed mihi vera patet;
      hanc voco desidiam, quam res accendere nulla
          cum potuit, vitae nausea summa fuit.
  </p>
  <p>
   102. DE PUELLA IGNOTA
  </p>
  <p>
   Regalem si quis cathedram prope percutit hostem,
          exigitur sonti vindice lege manus.
      impune ergo feret quae cor mihi figit amicum
          virgo, oculis feriens quo stetit illa loco?
      parce tamen rigidumque nimis summitte vigorem,
   <font size="2">
    5
   </font>
   sacrosanctum ius: arbiter assit Amor,
      ille Amor aethereos qui non violarit ocellos;
          non ego, non tanti funera mille forent.
  </p>
  <p>
   103. AD CHLOEN
  </p>
  <p>
   Mittebas vetulam, Chloe, ministram,
      lippam, tardipedem, et febriculosam
      ad me luce nova aureos rogatum;
      mane istuc mihi non placebat omen.
  </p>
  <p>
   103A. IN PRETTUM
  </p>
  <p>
   Una tibi manus est, unus pes, Prette, sed unus
          pes ad potandum sufficit, una manus.
      quin lippis oculis quoque potio multa nocebit,
          tu quasi non posses absque oculis bibere?
      at clementer edunt qui potant, tu satur ipso
   <font size="2">
    5
   </font>
   nec quo nupsisti diceris esse die.
  </p>
  <p>
   104. IN PHILONEM
  </p>
  <p>
   Dulcis cum tibi Bassiana nupsit
      nemo non male clamitans ferebat
      tam pulchram illepido dari puellam,
      torvus quique adeo et nigellus esses.
      caedis te, Philo, post reum malignae
   <font size="2">
    5
   </font>
   suspensum populus frequens Tyburni
      spectans, et querulam expiationem,
      occassumque tuum pie gemiscens,
      turmatim redit; obviisque narrat
      exemplum iuvenis viri, et torosi,
   <font size="2">
    10
   </font>
   perdigna facie artubusque pulchris:
      sic praebet miseris nimis popellus,
      detractatque male imprecans beatis.
      at vobiscum agitur satis benigne
      os durum quibus, horridique vultus,
   <font size="2">
    15
   </font>
   aut distorti oculi, patensve nasus,
      pulchri nam fieri, ut lubet, potestis,
      si de quercu aliqua, per aut fenestram,
      vultis praetereuntibus parumper
      pendere horribili modo intuendi.
   <font size="2">
    20
   </font>
   de vobis bona multa praedicabunt
      omnes, quique etiam solent in omnes
      quaevis dicere turpiora veris,
      vitae qui levibus bonis fruuntur.
  </p>
  <p>
   105. IN PAULINUM
  </p>
  <p>
   Non agros, Pauline, tibi, non splendida tecta,
          non aurum invideo, ferripedes nec equos;
      sed tam casta thoro, tam pulchra quod obtigit uxor,
          tam lepda, alternoque obvia melle tibi,
      moribus apta tuis et ficta per omnia votis:
   <font size="2">
    5
   </font>
   invidiam faceret ni prohiberet amor.
  </p>
  <p>
   106. DE SE
  </p>
  <p>
   Nos quibus unanimi cura est placuisse puellae,
          quam multa insipide dicimus et facimus!
      quae simul ad sese rediit mens, omnia ridet,
          afficiturque videns ipsa pudore sui:
      sicut ego hesterna; sed quid mea crimina stultus
   <font size="2">
    5
   </font>
   profero? non faciam, tuta silentia sunt.
  </p>
  <p>
   107. IN MATRONAM
  </p>
  <p>
   Abscidit os Veneris famulae matrona, marito
          ne mutuum rursus daret:
      quid fecit? culpae cupiens occludere portam,
          insulsa patefecit magis.
  </p>
  <p>
   107A. IN MARSIUM
  </p>
  <p>
   Marsie, gente tua quam dudum indigna tulisti,
          quis vel tibicin tam misere unquam habitus?
  </p>
  <p>
   108. AD COSMUM
  </p>
  <p>
   Cernit Aper vigilans annos post mille sepultos;
          talia sed caecus cernere, Cosme, potest.
  </p>
  <p>
   109. DE MELLEA ET CASPIA
  </p>
  <p>
   Uror amat plures quod Mellea, Caspia nullos;
          non sine rivali est aut amor, aut odium.
  </p>
  <p>
   110. AD SABELLUM
  </p>
  <p>
   Tuus, Sabelle, lippus iste cum furit
      cunctis minatur clam venena Colchida,
      et atra quicquid ora Cerberi vomunt.
      ab India usque virus omne colligit,
      per uda stagna, perque marcidos lacus,
   <font size="2">
    5
   </font>
   emitque pluris aspidem, quam tu bovem:
      Hyberniam odit, namque ibi nusquam nocens
      bestia timetur, pabulum quae toxicis
      praebere dirum possit, id Pico grave est.
      quin imprecari Tartarum deo solet
   <font size="2">
    10
   </font>
   Lernae quod olim tabidam extinxit feram.
      hunc ego, Sabelle, rideo veneficum,
      tu vero ab istoc perdito retrahe pedem;
      ulcisci amicum tutius, quam hostem potest.
  </p>
  <p>
   111. IN MILVUM
  </p>
  <p>
   In putrem ut sensit se Milvus abire salivam
          servatam testa condidit aureola;
      et super inscripsit, MILVI NON OSSA, CINISVE,
          SED MILVUS, MILVI HIC SIVE SALIVA SITA EST.
  </p>
  <p>
   112. IN CALPHAM
  </p>
  <p>
   Ridicule semper quantum mihi, Calpha, videtur,
          a multis iactas te sine dote peti?
      nam quis quod nusquam est petat? aut captabit inani
          siccum spe patrem, pumiceum vel avum.
  </p>
  <p>
   113. AD CASPIAM
  </p>
  <p>
   Caspia, laudatur feritas in te, tua quicquid
          atrum in candorem vertere forma potest.
  </p>
  <p>
   113A. AD IOHANNEM DOLANDUM
  </p>
  <p>
   O qui sonora coelites altos cheli
      mulces et umbras incolas atrae Stygis,
      quam suave murmur! quale fluctu prominens
      Lygia madentes rore dum siccat comas,
      quam suave murmur flaccidas aures ferit
   <font size="2">
    5
   </font>
   dum lenis oculos leviter invadit sopor!
      ut falce rosa dissecta purpureum caput
      dimittit, undique foliis spargens humum,
      labuntur, hei, sic debiles somno tori,
      terramque feriunt membra ponderibus suis.
   <font size="2">
    10
   </font>
   Dolande, misero surripis mentem mihi,
      excorsque cordi pectus impulsae premunt.
      quis tibi deorum tam potenti numine
      digitos trementes dirigit? is inter deos
      magnos oportet principem obtineat locum.
   <font size="2">
    15
   </font>
   tu solus affers rebus antiquis fidem,
      nec miror Orpheus considens Rhodope super
      siquando rupes flext et agrestes feras.
      at, o beate, siste divinas manus,
      iam, iam, parumper siste divinas manus!
   <font size="2">
    20
   </font>
   liquescit anima, quam cave exugas mihi.
  </p>
  <p>
   114. IN AMICUM MOLESTUM
  </p>
  <p>
   Non placet hostilem nimium propensus ad iram,
          quive leves graviter fert inimicitias;
      nec placet eructans odiose plurima quisquam,
          fretus iam veteris nomine amicitiae.
  </p>
  <p>
   114A. IN BERINUM
  </p>
  <p>
   Pegaseo dum se miratur fonte Berinus,
          interiit misere captus amore sui.
  </p>
  <p>
   115. IN HANNONEM
  </p>
  <p>
   Divitias vocat Hanno suas sua carmina, tales
          morsus divitias Irus habere potest.
  </p>
  <p>
   116. AD CAMBRICUM
  </p>
  <p>
   E multis aliquos si non despexit amantes,
          si tua non fuerit rustica nata, fremis?
      aut tam formosam tibi, Cambrice, non genuisses,
          aut sineres nato munere posse frui.
      castae sint facies sua quas sinit esse pudicas,
   <font size="2">
    5
   </font>
   pulchrior huic forma est quam decet esse probis.
  </p>
  <p>
   116A. IN COTTUM
  </p>
  <p>
   Scire cupis Cottus quid agat, Lyte? cogitat Hermo
          curandum tradat mentulam, an Hersilio.
  </p>
  <p>
   117. AD LEAM
  </p>
  <p>
   Privato commune bonum, Lea, cum melius fit,
          obscurum plane est foemina casta bonum.
      nam nulli nota, aut ad summum permanet uni,
          omnibus atque aliis est quasi nulla foret;
      sin te divulget, mala fit; quare illa bonarum
   <font size="2">
    5
   </font>
   aut rerum minima est, aut, Lea, tota mala.
  </p>
  <p>
   118. DE AMANTIBUS
  </p>
  <p>
   Olim si qua fidem violasset foemina, quanquam
          tunc extra legem viveret, inque nota;
      una nocte novo si forte vacaret amanti,
          materies elegis plena furoris erat.
      quaestus causa fides taceat iam lubrica, nostris
   <font size="2">
    5
   </font>
   sat firma est, si sit sana puella satis.
  </p>
  <p>
   119. DE VENEREA LUE
  </p>
  <p>
   Aegram producit Venerem mundana senectus,
          contractamque nova perditione luem;
      suspectam quae nunc Helenam fecisset, et omnes
          Laidis arceret iure metuta procos.
  </p>
  <p>
   120. IN CRASSUM
  </p>
  <p>
   De sociis loquitur praeclare Crassus, et illis
          quae non sunt tribuit praedia, rus, et agros;
      ingenium, formam, genus, artes, omnia donat;
          tale sodalitium Tucca libenter amat.
  </p>
  <p>
   121. AD EDOARDUM MYCHELBURNUM
  </p>
  <p>
   Prudenter facis, ut mihi videtur,
      et sentis, Edoarde, qui optimum te
      longe pessima ab urbe sevocasti,
      vix anno ter eam aut quater revisens;
      tum Pauli simul ac vides cacumen,
   <font size="2">
    5
   </font>
   ad notos refugis cate recessus,
      urbis pestifera otia, et tenaces
      vitans illecebras, lubidinesque,
      at nos interea hinc ineptiarum
      portenta undique mille defatigant;
   <font size="2">
    10
   </font>
   conventus, ioca, vina, bella, paces,
      ludi, damna, theatra, amica, sumptus;
      inclusos itidem domi fabrorum
      aurigumque tonitrua, eiulatus,
      vagitusque graves agunt Averni
   <font size="2">
    15
   </font>
   usque in taedia; rursus ambulant
      occursu vario in via molestant
      curti causidici, resarcinatis
      qui gestant manibus sacros libellos;
      horum te nihil impedit diserto
   <font size="2">
    20
   </font>
   quo minus celebres lepore musas
      sub iucunda silentia: o meorum
      cunctorum nimis, o nimis beate!
  </p>
  <p>
   122. IN GALLAM
  </p>
  <p>
   Ilia cur tenue usque sonent tua nescio, Galla,
          te nisi quod cantor Tressilianus amet.
  </p>
  <p>
   123. IN FUSCINUM
  </p>
  <p>
   Contrectare tuos nequeam, Fuscine, puellos
          non myrrham, non si thura, rosasque cacent.
      pro turpi est quicquid facilis natura negavit;
          si faciem demas, nec placet ipsa Venus.
  </p>
  <p>
   124. AD CASPIAM
  </p>
  <p>
   Admissum tarde, cito, Caspia, laesa repellis:
          constans ira, levis sed mulierbris amor.
  </p>
  <p>
   124A. AD PRETTUM
  </p>
  <p>
   Prette, non ita dico, te ut putarim
      servitutis egere. sive reges,
      sive sceptigeri ambiant monarchae;
      hoc tantum moneo, nec obsecrantem
      te servire potesse apud sagacem
   <font size="2">
    5
   </font>
   vicinumque meum, tuumque Largum;
      putrem nam ferat ut pedem manumque,
      ferre non poterit voracitatem.
  </p>
  <p>
   125. AD CANDIDUM
  </p>
  <p>
   Sis licet ingenuis nunc moribus, aequior ipso
      Socrate, vel minima, Candide, labe carens,
      nescis qualis eris cum tu novus aleo fias,
      teque auctum lucrum qualibet arte trahat.
      victor ut evadas, nullum ut ferat alea damnum,
   <font size="2">
    5
   </font>
   attamen ingenium poluet illa tuum.
  </p>
  <p>
   126. IN GALLAM
  </p>
  <p>
   Poscit amatorem fervens sibi Galla Priapum,
          frigida sed castum Thespilis Hippolitum:
      hinc ego Lapsascides fieri tibi, Thespilis, opto,
          Gallae sed gelido purior Hippolito.
  </p>
  <p>
   127. IN BERINUM
  </p>
  <p>
   Credita quae tibi sunt mutato nomine prodis,
          nomine mutato cuncta licere putas;
      cur tibi nil credam iam si vis, quaere, Berine;
          mutari nomen nolo, Berine, meum.
  </p>
  <p>
   128. AD SIBYLLAM
  </p>
  <p>
   Nil non a domino bonum creatum,
      audacter satis hoc, Sybilla, dicis;
      nec non ergo bonam creavit Euam;
      illam sed tamen oscitanti Adamo,
      nequa perciperet bonam creari.
   <font size="2">
    5
   </font>
  </p>
  <p>
   128A. AD HALLUM
  </p>
  <p>
   Sors hominum dubitas avium an praestantior, Halle?
          perspicuum est, me odit Caspia, psittacum amat.
  </p>
  <p>
   128B. AD ROBERTUM WO.
  </p>
  <p>
   Novi dedecoris pudore ruptus
      ille Marsius, ut putas, Roberte,
      armatos homines quot aggregavit?
      quot summo genere inclitos amicos?
      quot conductitios? quot et clientes?
   <font size="2">
    5
   </font>
   tantum coniicito, nihil nocebit
      tam magno in numero parum vagari.
      ut putas rogo te quot aggregavit?
      ipsus si tibi dixero, Roberto,
      vis mi credere iam? profecto nullos.
   <font size="2">
    10
   </font>
  </p>
  <p>
   128C. AD MELLEAM
  </p>
  <p>
   Anglia quotquot habet iuras, mea Mellea, soli
          muneribus Veneris cedere posse mihi,
      Anglia quotquot habet qui scis, mea Mellea, quanti
          muneribus valeant fortipremae Veneris?
  </p>
  <p>
   128D. DE UXORE FABRI
  </p>
  <p>
   Lemnia tardipedem dea vix toleravit unum,
          Vulcanos Venus hic sustinet una duos.
      leno vir et faber est, pariter fabricatur adulter,
          ligneus hic pupos, aeneus ille globos.
      notus uterque, satis, satis o nimiumque puellae,
   <font size="2">
    5
   </font>
   cui magis ut placeam iam faber esse velim.
  </p>
  <p>
   129. IN GELLAM
  </p>
  <p>
   Tactam te, ad vivum sed nunquam, Galla, fateris;
          vah, quota pars carnis mortua, Galla, tuae est!
  </p>
  <p>
   130. AD EURUM
  </p>
  <p>
   Rerum nomina, resque mutat ipsas
      usus multimoda vicissitate;
      id si vis lepide aestimare dictum,
      inspectes capita, Eure, foeminarum;
      nam pars illa novi satis dat una,
   <font size="2">
    5
   </font>
   ne quid de mediis loquar, vel imis.
  </p>
  <p>
   131. AD PAULINUM
  </p>
  <p>
   Quid, Pauline, meas amationes
      inclamas? quasi sit parum perire,
      ni tu hanc insuper aegritudinem addas.
      at si quid ratio ista promoveret,
      declamare aliquot dies polite,
   <font size="2">
    5
   </font>
   pulchre, et sobrius ipsemet potessim,
      depingens graphice protervi amoris
      mille incommoda, vel deinde mille,
      quae nusquam tibi dicta, scripta, picta
      occurrunt, neque visa somnianti
   <font size="2">
    10
   </font>
   unquam; sed tamen usque me moleste
      castigas miserum, diu perorans;
      obtundis, scio, perditum sinam me
      consulto fieri, lubet perire,
      suaves dum peream per ipse amores.
   <font size="2">
    15
   </font>
  </p>
  <p>
   132. IN CORNUTOS
  </p>
  <p>
   Uxoris culpa immeriti cur fronte mariti
          cornua gestari ludicra fama refert?
      an quia terribilem furor irritus, atque malignum
          efficit, armatis assimilemque feris?
      an quod ad hanc faciem satyros, umbrasque nocentes
   <font size="2">
    5
   </font>
   fingimus, atque ipsum Daemona cornigerum?
          an quod apud populum tantum fortuna nocentes
      reddit, nec verum crimina nomen habent?
  </p>
  <p>
   133. AD HERMUM
  </p>
  <p>
   In re si quacunque satisfacis omnibus, Herme,
          cur hoc uxori non facis, Herme, tuae?
  </p>
  <p>
   134. AD AUFILENAM
  </p>
  <p>
   En dat se locus arbitris remotis,
      Aufilena, meo tuoque amori:
      quam nunc suave rubent repente malae,
      invitoque etiam rubore candent!
      quam mollis manus, et benigna colla!
   <font size="2">
    5
   </font>
   tam belli poterunt pedes latere?
      vicina et genua, invidente palla?
      quid me tam male pertinax repellis?
      nempe est foemineum parum efferari,
      sed tandem furor hic recedet ultro.
   <font size="2">
    10
   </font>
   aufugisti etiam? vale, proterva,
      deformis, pede sordido et fugaci:
      vultus ergone tam feros probavi?
      cervices rigida? manus rapaces?
      non mi esset melius carere ocellis,
   <font size="2">
    15
   </font>
   quam sic omnia perperam videre?
  </p>
  <p>
   134A. AD ANNAM
  </p>
  <p>
   Das mi animam et Leio, non te bene dividis, Anna:
          tu mihi da tantum corpus, et illi animam.
  </p>
  <p>
   135. AD BATTUM
  </p>
  <p>
   Qui tibi solus erat modo formidatus adulter,
          iam, Batte, excruciat prodigiosa Venus.
      quaevis Pasiphae est cogente libidine; tu si
          rivalem admittas denuo tutus eris.
  </p>
  <p>
   136. AD MELLEAM
  </p>
  <p>
   Quid maeres, mea vita, quidve ploras?
      nec fraudem paro, quod solent prophani
      caros qui male deserunt amantes;
      nec, praedator uti, arduum per aequor
      Hispanas reveham, Indicasque nugas:
   <font size="2">
    5
   </font>
   expers sed Veneris, Cupidinisque,
      silvae iam repeto virentis umbras,
      et dulcem placidamque ruris auram,
      ut memet reparem tibi, et reportem
      lucro millia mille basiorum.
   <font size="2">
    10
   </font>
  </p>
  <p>
   137. AD THELESINAM
  </p>
  <p>
   Expressos Helenae vultus Paridisque tabella
          foedarunt quaedam sicut ab ungue notae;
      hoc, Thelesina, doles, sed et hoc bene convenit illis,
          iurgia nam quovis esse in amore solent:
      quid cum te urgerem solam, quod amantis in ore
   <font size="2">
    5
   </font>
   saeva impinxisti vulnera facta manu?
  </p>
  <p>
   138. IN FABRUM
  </p>
  <p>
   Heus, puer, haec centum defer sestertia Fabro;
          quid stas, quid palles? quid lachrimas, asine?
      curre, inquam: pueros quamvis praecidat inanes,
          de nummo poterit lenior esse tibi.
  </p>
  <p>
   139. IN AFRAM
  </p>
  <p>
   Cum tibi tot rugis veterescat nasus, ut illi
          surgere Spartanus debeat, Afra, senex:
      cumque tuos dentes emat antiquarius Hammon,
          prosint et tussi pharmaca nulla tuae;
      nubere vis puero, primo moritura Decembri:
   <font size="2">
    5
   </font>
   sic facere haeredem non potes, Afra, virum.
  </p>
  <p>
   139A. IN SE
  </p>
  <p>
   Olim fungus ego, silex verebar,
      ne non utibilis viro emineret
      penis, qui puero excitatus altum
      moentis caput extulit torosis.
      tum nec apposita manu fovere,
   <font size="2">
    5
   </font>
   nec sum tangere, nec repellere ausus,
      nimirum metuens adulta stirps haec
      ut posset pathico orbe comprehendi.
      vos iam intelligitis, viri et puellae,
      multo sed magis improbae puellae,
   <font size="2">
    10
   </font>
   quam stulte, illepideque rusticeque
      summae laetitiae meae dolebam.
      nec si grandior exiisset alnu
      idcirca fore mi magis verendam,
      aut plus penivorae arduam puellae.
   <font size="2">
    15
   </font>
  </p>
  <p>
   139B. IN NORVANUM
  </p>
  <p>
   Se stupidum semper dicit Norvanus, et est: hoc
          cum vere dicit, quomodo dissimulat?
  </p>
  <p>
   140. AD COSMUM
  </p>
  <p>
   Ad vitam quid, Cosme, facit tua mortis imago?
          esse ut te miserum, pulvereumque scias?
      cum sit certa tibi satis, obliviscere mortis;
          res vitae incertas has age; vive, vale.
  </p>
  <p>
   141. AD ATEN
  </p>
  <p>
   Reginae cum tres pomi de iure coirent,
          te salebris, Ate, delituisse ferunt,
      et miseras risisse; quid hic, dea, si licuisset
          pro pomo rigidam supposuisse tibi?
  </p>
  <p>
   142. IN APRUM
  </p>
  <p>
   Crispo suasit Aper febricatanti
      pestem protinus hanc inebriatis
      tolli, sed penitus furente Baccho.
      assensum est; bibitur simul; valere
      Crispus coepit, Aper febricitavit.
   <font size="2">
    5
   </font>
  </p>
  <p>
   143. IN FUSCUM
  </p>
  <p>
   Quasvis te petere et sectare, Fusce, puellas
          credis, ridiculus nec reticere potes.
      haud aliter cymba vectus puer ire carinas
          ad se omnes dicit garrulus, atque putat.
  </p>
  <p>
   144. AD LUCILLUM ET MANBAEUM
  </p>
  <p>
   Charior, Lucille, anima vel illa
      esse si quidquam pote' charius mi;
      tuque, Manbaee, unanimi sodalis
          delicium et mens,
  </p>
  <p>
   ecquid acceptistis, eratne laetum,
   <font size="2">
    5
   </font>
   otia exegisse, Cupidinemque,
      et suos iam denique Campianum e
          pectore amores?
  </p>
  <p>
   nam sat illuxisse dies videtur
      illa me festiviter, et beate
   <font size="2">
    10
   </font>
   quae brevi tantas penitus fugavit
          luce tenebras?
  </p>
  <p>
   i fuge hinc, abiecte Amor, exulatum!
      tam ferum haud par est hominum imperare
      mollibus curis, ad eas redi unde es
   <font size="2">
    15
   </font>
   rupibus ortus.
  </p>
  <p>
   144A. AD LIBRUM
  </p>
  <p>
   Desine, iam satis est, nimium lascive libelle,
          et vix Romano qui pede tutus eas.
      at vos o Latiae peregrinae parcite pus,
          et fiat vestri pars levis illa chori.
  </p>
  <p>
   145. IN MAMURRAM
  </p>
  <p>
   Pediculosus esse quis sanus segat
      versus Mamurrae satyricos, si quis legit?
      mordent, timent ungues, pedes et sex habent.
  </p>
  <p>
   146. IN VINCENTIUM
  </p>
  <p>
   Astrictus nunc est Vincentius aere alieno;
          in proprio nimium hic ante solutus erat.
  </p>
  <p>
   147. AD AEMYLIUM
  </p>
  <p>
   Aegris imperat usque possitallam
      impostor Litus, AEmyli: quousque?
      nummos ridicule usque dum dat aeger.
  </p>
  <p>
   148. IN PARCOS
  </p>
  <p>
   Parcos ingenui non est laudare poetae,
          cui vetus horrendos antipathia facit.
  </p>
  <p>
   149. AD MARCELLUM
  </p>
  <p>
   Scilla verecunda est; Scilla est, Marcelle, venusta.
          si verum utrumque est, vix habet illa parem.
  </p>
  <p>
   150. AD MATHONEM
  </p>
  <p>
   Arguo cur veram ficto sub nomine culpam
          quaeris, nec titulis te quoque signo tuis.
      nunquam si fingit non est epigramma poema;
          vix est simpliciter cui, Matho, vera placent.
  </p>
  <p>
   151. AD COSMUM
  </p>
  <p>
   Laudatus melior fiet bonus, et bona laus est;
          solis at quae sit debita, Cosme, bonis:
      re turgente mali quamvis, et honore fruantur,
          laudem ne sperent, non vacat illa malis.
  </p>
  <p>
   152. IN OLUM
  </p>
  <p>
   Sat linguae dedit, Ole, sator tibi; parte sed ulla
          hanc potuit melius figure quam capite:
          nam sentit tanquam lapis hoc; tua voxque palati
      est,
      faucis, pulmonis, denique mentis egens:
      si foret, Ole, tuam mihi fas disponere linguam,
   <font size="2">
    5
   </font>
   haereret qua tu pedere parte soles.
  </p>
  <p>
   153. IN EUNDEM
  </p>
  <p>
   Summo ut significet patrem sedisse senatu,
          hoc aliquando quod is pederat, Olus ait.
  </p>
  <p>
   154. IN HIPPONEM
  </p>
  <p>
   Lites dum premit Hippo foenerator,
      imam ad pauperiem redit, nec ullus
      ex omni magis est ei molestus
      sumptus, quam misero diu roganti
      assem quod dederat semel minutum,
   <font size="2">
    5
   </font>
   solum quem sibi nunc egenus optat;
      laetus causidicis volensque cuncta
      praebebat siquidem daturus et iam
      esset copia si secunda votis:
      invitus, genioque retrahente,
   <font size="2">
    10
   </font>
   solum sed tribuit gravatus assem.
  </p>
  <p>
   155. AD EURUM
  </p>
  <p>
   Eure, bonum, non ordo facit, non res, locus, aetas:
          fit licet his melior, nascitur ipse bonus.
  </p>
  <p>
   156. IN MYCILLUM
  </p>
  <p>
   Flagris morio caeditur, Mycillum
      pullum consiliarii Mycilli
      quod stultum vocitavit, at merentem;
      dicat de patre iam, nihil pericli est.
  </p>
  <p>
   157. AD LALAGEN
  </p>
  <p>
   Corpora mille utinam, Lalage, mea forma subiret;
          unum spes esset cedere posse mihi.
  </p>
  <p>
   158. AD HAEMUM
  </p>
  <p>
   Quasdam aedes narras ubi certis, Haeme, diebus
          vilia de summo culmine saxa cadunt.
      daemonii hoc opera fieri contendis, at illud
          vix credo; credam si pretiosa cadent.
  </p>
  <p>
   159. AD ARGENTINUM
  </p>
  <p>
   De gallinarum genere est tua fertilis uxor,
          Argentine, viro nam sine saepe parit.
  </p>
  <p>
   160. AD TELESPHORUM
  </p>
  <p>
   Nec tibi parca placet, nec plena, Telesphore, mensa;
          amplior haec avida est, ut minor illa, gula:
      quantus enim cibus est aliena in lance relictus
          expleto quereris tu periisse tibi.
  </p>
  <p>
   161. AD CASSILIANAM
  </p>
  <p>
   Cur proba, cur cunctis perhibetur casta Nerine?
          assuevit nondum, Cassiliana, tibi.
  </p>
  <p>
   162. AD HERMUM
  </p>
  <p>
   Ad latus, Herme, tuum spectans, siquando machaeram
          laudo, tumes, dicens illa paterna fuit.
      si vel equum celerem pede, sive armenta, vel aedes
          miror, et haec fuerant omnia patris, ais.
      si vultum commendo tuum, fuit ille paternus;
   <font size="2">
    5
   </font>
   servumque et scortum, et singula patris habes.
      sed cum nulla sit, Herma, tuae constantia linguae,
          hanc bene maternam, si fateare licet.
  </p>
  <p>
   163. IN MARCELLINAM
  </p>
  <p>
   Virgo olim cinerem et lutum solebat
      Marcellina avido ore devorare;
      nunc moechos amat, at lutosiores
      ipso, Calve, luto; quid esse credam?
      annon pica animi quoque haec laborat?
   <font size="2">
    5
   </font>
  </p>
  <p>
   164. AD EURUM
  </p>
  <p>
   Sacras somniat, Eure, conciones,
      et pronunciat ore sem aperto
      Pyrrhus: dissimulat, nec est sacerdos.
  </p>
  <p>
   165. AD PONTILIANUM
  </p>
  <p>
   Nascitur in lucem primo caput, unde gubernat
          pars senior, coelo proxima, sphaera animae;
      huic decor oris inest, huic sermoque, mentis imago,
          et prope totus homo est, Pontiliane, caput.
  </p>
  <p>
   166. AD COSMUM
  </p>
  <p>
   Sub specie mala, Cosme, boni dominantur: honesti
          usus ut exoluit, sic decus omne perit.
  </p>
  <p>
   167. AD PAPILUM
  </p>
  <p>
   Non sapit in tenui qui re ius, Papile, sperat;
          solis id magnis divitibusque datur.
  </p>
  <p>
   168. AD EURUM
  </p>
  <p>
   Dilutum iudex vinum bibat, ut sonet ore
          ius quoque dilutum; displicet, Eure, merum:
      at nunc iuridicus ius dicit, negligit aequum;
          ius ita qui iudex dicet iniquus erit.
  </p>
  <p>
   169. AD CALVUM
  </p>
  <p>
   Et lare ridiculum est, aliena et quaerere terra
          pacem animi; nusquam est, sit nisi, Calve, domi.
  </p>
  <p>
   170. IN MELISSAM
  </p>
  <p>
   Sex nupta et triginta annis, sterilisque, Melissa
          nata ex se tandem prole triumphat anus:
      cura dei reges vobis proceresque cavete,
          portentum statua parturiente fuit.
  </p>
  <p>
   171. AD DAUNUM
  </p>
  <p>
   Carmen, equestris homo, cur fingis, Daune? poeta
          si vis esse nimis forte pedester eris.
  </p>
  <p>
   172. AD COSMUM
  </p>
  <p>
   Cosme, licet media tua pangas carmine nocte,
          affulget schedulae dexter Apollo tuae.
      metrica scripturo sal vel sol adsit oportet
          perpetuo; insulsa et frigida nemo sapit.
  </p>
  <p>
   173. AD EURUM
  </p>
  <p>
   Qui se, nec multis praeter se gaudet amicis,
          si nihil, Eure, vetat noster amicus erit.
  </p>
  <p>
   174. AD LABIENUM
  </p>
  <p>
   Dum nimium multis ostendere quaeris amorem
          in mensa, et positas extenuare dapes,
      obtundis; nec coena gulae bene competit, in qua
          plus condimenti est quam, Labiene, cibi.
  </p>
  <p>
   175. IN POLLIONEM
  </p>
  <p>
   Magnificos laudat, misere sed Pollio vivit;
          laudem fortassis rem putat esse malam.
  </p>
  <p>
   176. AD SYBILLAM
  </p>
  <p>
   Omnes se cupiunt omni ratione valere;
          attamen est verbum triste, Sybilla, vale.
  </p>
  <p>
   177. AD PAPILUM
  </p>
  <p>
   Bellam dicebas Bellonam, Papile, sensi,
          suavius hospitium castra inimica darent:
      inveniat quicum pugnet, mihi praefero pacem,
          ut tua sit soli Penthesilea tibi.
  </p>
  <p>
   178. AD GALLAM
  </p>
  <p>
   Assurgunt quoties lachrimae tibi, si placet humor
      ut divertatur, mingere, Galla, potes.
  </p>
  <p>
   179. AD LABIENUM
  </p>
  <p>
   Quaeris completo quot sint epigrammata libro;
          sit licet incertum, sic numerare potes:
      plus minus, hebdomada, quotquot nascuntur in una
          Londini, faciunt tot, Labiene, librum.
      nobiliumque minor numerus censetur utrinque,
   <font size="2">
    5
   </font>
   turba sed obscurae plurima plebis erit.
  </p>
  <p>
   180. IN MARCELLINAM
  </p>
  <p>
   Larvas Marcellina horret, lemuresque, sed illa
          nil timet in tenebris si comitata viro est.
  </p>
  <p>
   181. AD LINUM
  </p>
  <p>
   Henrico, Line, septimo imperante,
      nondum pharmacopola quintus urbem
      infarsit numero, nec oenopola;
      ingens nunc tribus utriusque crevit:
      primo sed praeit ordine oenopola,
   <font size="2">
    5
   </font>
   ac tanquam alterius parens videtur,
      morbos dum creat, inficitque nostra
      sensim corpora dulcibus venenis.
      quo tandem ruet haec vicissitudo?
      quid dicam? nisi daemonas trecentos
   <font size="2">
    10
   </font>
   sementem facere his superfluorum,
      omnes quos patimur licentiatos?
  </p>
  <p>
   182. IN GALLAM
  </p>
  <p>
   Galla melancholiam simulans, hilarare Lyaeo
          se solet, et fit non ficta melancholia.
  </p>
  <p>
   183. IN TABACCAM
  </p>
  <p>
   Haud vocat illepide meretricem Nerva tabaccam,
          nam vendunt illam, prostituuntque lupae.
  </p>
  <p>
   184. AD MAURISCUM
  </p>
  <p>
   Nullam Brunus habet manum sinistram,
      nec mancus tamen est; sed est quod aiunt,
      Marisce, ut caveas tibi, ambidexter.
  </p>
  <p>
   185. AD PHILLITIM
  </p>
  <p>
   Phillitis, tua cur discit saltare priusquam
          firmiter in terra stare puella potest?
      non metuis mox ne cadat immatura? caducas
          nae sua sic pupas membra rotare facit.
  </p>
  <p>
   186. AD LALAGEN
  </p>
  <p>
   Lingua est Gallica lingua foeminarum;
      mollis, lubrica, blandiens labellis,
      affundens, Lalage, decus loquenti:
      terra est Anglica terra foeminarum;
      simplex, suavis, amans, locis honestans
   <font size="2">
    5
   </font>
   semper praecipuis genus tenellum.
  </p>
  <p>
   187. AD CYPARISSUM
  </p>
  <p>
   Ne nimis assuescas carni, Cyparisse, bovinae,
          cornua nam quis scit num generare potest?
  </p>
  <p>
   188. AD HERMUM
  </p>
  <p>
   Castae qui servit si sit miser, Herme, quid ille
          scortum qui metuit? perditus, et nihili est.
  </p>
  <p>
   189. AD CHLOEN
  </p>
  <p>
   Pulchras Lausus amat; Cholie, quid ad te?
      pulchras non amat ergo Lausus omnes.
  </p>
  <p>
   190. AD PASIPHYLEN
  </p>
  <p>
   Qui te formosam nagat haud oculos habet; at te
          nauci qui pendit, Pasiphyle, cor habet.
  </p>
  <p>
   191. IN HERMIAM
  </p>
  <p>
   Hermia cum ridet tetros hahahalat odores;
          Herme, ferenda magis si pepepedat erit.
  </p>
  <p>
   192. IN MYCILLUM
  </p>
  <p>
   Cantat nocte Mycillus ad fenestras
      formosae dominae, vigil, frequensque;
      et cantat lepide, et patent fenestrae
      voci, at ianua clausa sola surda est.
  </p>
  <p>
   193. AD CALVUM
  </p>
  <p>
   Ex reditu lucrum facturus Naevola, praesens
          quod sperat recipit; quam cito, Calve, redit?
  </p>
  <p>
   194. AD HAEMUM
  </p>
  <p>
   Augeae stabulum, Haeme, non inique
      Londinun vocitas; scatet profecto
      multa impuritie; haec ut eluatur
      iam plane Herculeo est opus labore;
      nam nunc undique foetidum est, at illic
   <font size="2">
    5
   </font>
   non foenum male olet, sed, Haeme, fenus.
  </p>
  <p>
   195. IN TUCCAM
  </p>
  <p>
   Nil refert si nulla legas epigrammata, Tucca;
          de te scribuntur, non tibi; Tulla, tace.
  </p>
  <p>
   196. AD NISAM
  </p>
  <p>
   Quod melius saltas insultas, Nisa, sorori,
          utraque at melior quae neque saltat erit.
  </p>
  <p>
   197. AD PUBLIUM
  </p>
  <p>
   Publi, sola mihi tacenda narras,
      sed quae si taceam, loquuntur omnes:
      dic tu tandem aliquid meri novelli,
      plane quod liceat loqui, aut tacere.
  </p>
  <p>
   198. AD COSMUM
  </p>
  <p>
   Qualis, Cosme, tuae est haec excusatio culpae?
          suasit Amor! quasi non pessima dictet Amor!
      ille deus natos ferro violare parentes
          fecit, patronem quem tibi, inepte, paras.
  </p>
  <p>
   dic odio potius factum, dum mittis Amorem;
   <font size="2">
    5
   </font>
   dic aliud, dic tu quicquid, amice, lubet.
  </p>
  <p>
   199. IN HARPACEM
  </p>
  <p>
   Foenore ditatus civis, nunc rusticus Harpax
          foeno ditescit; re minor, at melior.
  </p>
  <p>
   200. AD OLUM
  </p>
  <p>
   Nupsisse filiam, Ole, foenorati
      gestis; quid ita? corrupta nun datur?
      "prorsus ut dicis," ais, "et gravida"; te, Ole, iam laudo
      qui fenus addis tale fenoratori.
  </p>
  <p>
   201. AD DAUNUM
  </p>
  <p>
   Sponsam, ne metuas, castam tibi, Daune, remisi
          ipsam, ni credis tu mihi, Daune, roga.
  </p>
  <p>
   202. IN LAGUM
  </p>
  <p>
   Cum vix grammatice sapiat tri verba ligare,
          diis Lagus invitis versificator erit:
      evenit ebriolis vitium par, protinus omnes
          saltare incipiunt cum titubare timent.
  </p>
  <p>
   203. IN VERGUSIUM
  </p>
  <p>
   Nil amat invectum Vergusius, extera damnat;
          nec vicina licet, Gallica vina placent:
      haud piper attinget crudus, procul aurea poma
          Hespieridum calcat, nec pia thura probat.
      bombycis deridet opes, et patria laudat
   <font size="2">
    5
   </font>
   lanea, re vera non aliena sapit.
      sed tamen uxorum Rufini, iamque maritus,
          ardet: at haec trita et non peregrina putat.
  </p>
  <p>
   204. IN HIPPONACEM
  </p>
  <p>
   Terget lineolis genas manusque,
      vix toto lavat Hipponax in anno,
      rugas dum metuens cutem puellis
      servat, sed bona perdidit paterna.
      non est lautus homo: quid ergo? tersus.
   <font size="2">
    5
   </font>
  </p>
  <p>
   205. AD CALLIODORUM
  </p>
  <p>
   Sollicitus ne sis signum fatale cometa
          ut quid portendat, Calliodore, scias;
      expectes cladem (domini natale propinquat)
          non hominum, sed tu, Calliodore, boum.
  </p>
  <p>
   206. AD GLAUCUM
  </p>
  <p>
   Ius qui bonum vendit cocus
      melior eo est qui polluit
      ius omne fucis non bonis,
      sit, Glauce, turgidus licet,
      raucisque saevior Notis.
   <font size="2">
    5
   </font>
  </p>
  <p>
   207. IN HANNONEM
  </p>
  <p>
   Carmina multa satis pellucida, levia, tersa;
          naturae vitreae sed nimis Hanno, creat.
  </p>
  <p>
   208. IN LIBRARIOS
  </p>
  <p>
   Impressionum plurium librum laudat
          librarius; scortum nec non minus leno.
  </p>
  <p>
   209. AD GAURUM
  </p>
  <p>
   Pollio tam brevis est, tam crassus, ut esse Gigantis
      secti dimidium credere, Gaure, velis.
  </p>
  <p>
   210. AD LIGONEM
  </p>
  <p>
   Cur non salutem te rogas equo vectum?
      ne equum tuum videar, Ligo, salutasse.
  </p>
  <p>
   211. AD ALBIUM
  </p>
  <p>
   Dextre rem peragens, vel imperite;
      vera an ficta, loquens, iocosa vel tu,
      Albi, seria, semper erubescis:
      hinc te ridiculum, levemque reddis.
      at tandem vitium pudoris omne
   <font size="2">
    5
   </font>
   vis deponere? vis? adi lupinar.
  </p>
  <p>
   212. AD OLYNTHUM
  </p>
  <p>
   Dum sedet in lasano dormescit praetor Olynthus,
          et facit in lecto quod facit in lasano.
  </p>
  <p>
   213. IN PANDARUM
  </p>
  <p>
   Scrotum tumescit Pandaro; tremat scortum.
  </p>
  <p>
   214. IN HANNONEM
  </p>
  <p>
   Scorti trita sui vocat labella
      non mellita, sed Hanno saccaranta;
      at nescit miser extrahi solere
      ex dulci quoque saccaro venenum.
  </p>
  <p>
   215. AD LIGONEM
  </p>
  <p>
   Purgandus medici non est ope Caecilianus,
          purgandus tamen est; num, Ligo, mira loquor?
      purgandus gravidae de suspitione puellae.
          ne te detinieam, Caecilianus adest.
  </p>
  <p>
   216. IN MUNDUM
  </p>
  <p>
   Mundo libellos nemo vendidit plures,
      novos, stiloque a plebe non abhorrenti;
      quos nunc licet lectoribus minus gratos
      librarii emptitant, ea tamen lege
      ne Mundus affigat suis suum nomen.
   <font size="2">
    5
   </font>
  </p>
  <p>
   217. AD LAUSUM
  </p>
  <p>
   Non si quid iuvenile habeat mea carmina, Lause
          sed vulgare nimis, sed puerile veto.
  </p>
  <p>
   218. AD BASSUM
  </p>
  <p>
   Servum quando sequi cernit te, Basse, cinaedum
          uxori te vult Cinna preire tuae.
  </p>
  <p>
   219. AD LAMIANAM
  </p>
  <p>
   Nequidquam Lamiana cutem medicaris, et omni
          detersam tentas attenuare modo:
      innocua illa satis per se manet; eripe luxum,
          eripe nocturnae furta nociva gulae.
      pulcher ut in venis sanguis fluat atque benignus,
   <font size="2">
    5
   </font>
   cures; curabis sic, Lamiana, cutem.
  </p>
  <p>
   220. IN LIGONEM
  </p>
  <p>
   Funerea vix conspicimus sine veste Ligonem:
          an quia tam crebri funeris author erat?
  </p>
  <p>
   221. IN MARSUM ET MARTHAM
  </p>
  <p>
   Marsus ut uxorem, sic optat Martha maritum:
          ambos quid prohibet quod voluere frui?
  </p>
  <p>
   222. AD PONTILIANUM
  </p>
  <p>
   Iste Bromus quis sit qui se cupit esse facetum,
          plane vis dicam, Pontiliane? planus.
  </p>
  <p>
   223. AD SYRAM
  </p>
  <p>
   Vna re sapere omne foeminarum
      se credit genus: illa res negare est.
      una re sapere ut magis studeret
      optandum foret: illa res tacere est.
  </p>
  <p>
   224. IN HERMUM
  </p>
  <p>
   Omnibus officii ritu se consecrat Hermus,
          talia sed nunquam sacra litare solent.
  </p>
  <p>
   225. IN CAMBRUM
  </p>
  <p>
   Cum tibi vilescat doctus lepidusque Catullus,
          non est ut sperem, Cambre, placere tibi.
      tu quoque cum Suffenorum suffragia quaeras;
          non est ut speres, Cambre, placere mihi.
  </p>
  <p>
   226. IN EUNDEM
  </p>
  <p>
   Disticha cum vendas numerasti, Cambre, vis unum;
          pastor oves cuperet sic numerare suas.
  </p>
  <p>
   227. AD GRAIOS
  </p>
  <p>
   Graii, sive magis iuvat vetustum
      nomen, Purpulii, decus Britannum,
      sic Astraea gregem beare vestrum,
      sic Pallas velit; ut favere nugis
      disiuncti socii velitis ipsi,
   <font size="2">
    5
   </font>
   tetrae si neque sint, nec infacetae,
      sed quales merito exhibiere plausu
      vosmet, ludere cum lubet, soletis.
  </p>
  <p>
   228. AD LIBRUM
  </p>
  <p>
   Verborum satis est, oneri sunt plura libello;
          sermo vel urbanis multis obesse potest.
      partibus ex brevibus quae constat inepta figura est
          si sit longa nimis; par modus esto pari.
  </p>
  <p class="border">
  </p>
 </body>
</div>