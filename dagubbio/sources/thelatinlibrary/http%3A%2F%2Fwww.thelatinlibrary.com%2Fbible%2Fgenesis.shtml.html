<div>
 Genesis
 <body>
  <p class="pagehead">
   GENESIS
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   In principio creavit Deus caelum et terram.
   <font size="2">
    2
   </font>
   Terra autem erat inanis et vacua, et tenebrae erant super faciem abyssi: et spiritus Dei ferebatur super aquas.
  </p>
  <p>
   <font size="2">
    3
   </font>
   Dixitque Deus: Fiat lux. Et facta est lux.
   <font size="2">
    4
   </font>
   Et vidit Deus lucem quod esset bona: et divisit lucem a tenebris.
   <font size="2">
    5
   </font>
   Appellavitque lucem Diem, et tenebras Noctem: factumque est vespere et mane, dies unus.
  </p>
  <p>
   <font size="2">
    6
   </font>
   Dixit quoque Deus: Fiat firmamentum in medio aquarum: et dividat aquas ab aquis.
   <font size="2">
    7
   </font>
   Et fecit Deus firmamentum, divisitque aquas, quae erant sub firmamento, ab his, quae erant super firmamentum. Et factum est ita.
   <font size="2">
    8
   </font>
   Vocavitque Deus firmamentum, Caelum: et factum est vespere et mane, dies secundus.
  </p>
  <p>
   <font size="2">
    9
   </font>
   Dixit vero Deus: Congregentur aquae, quae sub caelo sunt, in locum unum: et appareat arida. Et factum est ita.
   <font size="2">
    10
   </font>
   Et vocavit Deus aridam Terram, congregationesque aquarum appellavit Maria. Et vidit Deus quod esset bonum.
   <font size="2">
    11
   </font>
   Et ait: Germinet terra herbam virentem, et facientem semen, et lignum pomiferum faciens fructum iuxta genus suum, cuius semen in semetipso sit super terram. Et factum est ita.
   <font size="2">
    12
   </font>
   Et protulit terra herbam virentem, et facientem semen iuxta genus suum, lignumque faciens fructum, et habens unumquodque sementem secundum speciem suam. Et vidit Deus quod esset bonum.
   <font size="2">
    13
   </font>
   Et factum est vespere et mane, dies tertius.
  </p>
  <p>
   <font size="2">
    14
   </font>
   Dixit autem Deus: Fiant luminaria in firmamento caeli, et dividant diem ac noctem, et sint in signa et tempora, et dies et annos:
   <font size="2">
    15
   </font>
   ut luceant in firmamento caeli, et illuminent terram. Et factum est ita.
   <font size="2">
    16
   </font>
   Fecitque Deus duo luminaria magna: luminare maius, ut praeesset diei: et luminare minus, ut praeesset nocti: et stellas.
   <font size="2">
    17
   </font>
   Et posuit eas in firmamento caeli, ut lucerent super terram,
   <font size="2">
    18
   </font>
   et praeessent diei ac nocti, et dividerent lucem ac tenebras. Et vidit Deus quod esset bonum.
   <font size="2">
    19
   </font>
   Et factum est vespere et mane, dies quartus.
  </p>
  <p>
   <font size="2">
    20
   </font>
   Dixit etiam Deus: Producant aquae reptile animae viventis, et volatile super terram sub firmamento caeli.
   <font size="2">
    21
   </font>
   Creavitque Deus cete grandia, et omnem animam viventem atque motabilem, quam produxerant aquae in species suas, et omne volatile secundum genus suum. Et vidit Deus quod esset bonum.
   <font size="2">
    22
   </font>
   Benedixitque eis, dicens: Crescite, et multiplicamini, et replete aquas maris: avesque multiplicentur super terram.
   <font size="2">
    23
   </font>
   Et factum est vespere et mane, dies quintus.
  </p>
  <p>
   <font size="2">
    24
   </font>
   Dixit quoque Deus: Producat terra animam viventem in genere suo, iumenta, et reptilia, et bestias terrae secundum species suas. Factumque est ita.
   <font size="2">
    25
   </font>
   Et fecit Deus bestias terrae iuxta species suas, et iumenta, et omne reptile terrae in genere suo. Et vidit Deus quod esset bonum.
  </p>
  <p>
   <font size="2">
    26
   </font>
   Et ait: Faciamus hominem ad imaginem et similitudinem nostram: et praesit piscibus maris, et volatilibus caeli, et bestiis, universaeque terrae, omnique reptili, quod movetur in terra.
  </p>
  <p>
   <font size="2">
    27
   </font>
   Et creavit Deus hominem ad imaginem suam: ad imaginem Dei creavit illum, masculum et feminam creavit eos.
   <font size="2">
    28
   </font>
   Benedixitque illis Deus, et ait: Crescite et multiplicamini, et replete terram, et subicite eam, et dominamini piscibus maris, et volatilibus caeli, et universis animantibus, quae moventur super terram.
   <font size="2">
    29
   </font>
   Dixitque Deus: Ecce dedi vobis omnem herbam afferentem semen super terram, et universa ligna quae habent in semetipsis sementem generis sui, ut sint vobis in escam:
   <font size="2">
    30
   </font>
   et cunctis animantibus terrae, omnique volucri caeli, et universis quae moventur in terra, et in quibus est anima vivens, ut habeant ad vescendum. Et factum est ita.
   <font size="2">
    31
   </font>
   Viditque Deus cuncta quae fecerat, et erant valde bona. Et factum est vespere et mane, dies sextus.
  </p>
  <p>
   <a name="2">
   </a>
   [2]
   <font size="2">
    1
   </font>
   Igitur perfecti sunt caeli et terra, et omnis ornatus eorum.
   <font size="2">
    2
   </font>
   Complevitque Deus die septimo opus suum quod fecerat: et requievit die septimo ab universo opere quod patrarat.
   <font size="2">
    3
   </font>
   Et benedixit diei septimo, et sanctificavit illum, quia in ipso cessaverat ab omni opere suo quod creavit Deus ut faceret.
   <font size="2">
    4
   </font>
   Istae sunt generationes caeli et terrae, quando creata sunt, in die quo fecit Dominus Deus caelum et terram,
   <font size="2">
    5
   </font>
   et omne virgultum agri antequam orietur in terra, omnemque herbam regionis priusquam germinaret: non enim pluerat Dominus Deus super terram, et homo non erat qui operaretur terram:
   <font size="2">
    6
   </font>
   sed fons ascendebat e terra, irrigans universam superficiem terrae.
   <font size="2">
    7
   </font>
   Formavit igitur Dominus Deus hominem de limo terrae, et inspiravit in faciem eius spiraculum vitae, et factus est homo in animam viventem.
  </p>
  <p>
   <font size="2">
    8
   </font>
   Plantaverat autem Dominus Deus paradisum voluptatis a principio, in quo posuit hominem quem formaverat.
   <font size="2">
    9
   </font>
   Produxitque Dominus Deus de humo omne lignum pulchrum visu, et ad vescendum suave lignum etiam vitae in medio paradisi, lignumque scientiae boni et mali.
  </p>
  <p>
   <font size="2">
    10
   </font>
   Et fluvius egrediebatur de loco voluptatis ad irrigandum paradisum, qui inde dividitur in quatuor capita.
   <font size="2">
    11
   </font>
   Nomen uni Phison: ipse est qui circuit omnem terram Hevilath, ubi nascitur aurum:
   <font size="2">
    12
   </font>
   et aurum terrae illius optimum est; ibi invenitur bdellium, et lapis onychinus.
   <font size="2">
    13
   </font>
   Et nomen fluvii secundi Gehon; ipse est qui circumit omnem terram Aethiopiae.
   <font size="2">
    14
   </font>
   Nomen vero fluminis tertii, Tigris: ipse vadit contra Assyrios. Fluvius autem quartus, ipse est Euphrates.
  </p>
  <p>
   <font size="2">
    15
   </font>
   Tulit ergo Dominus Deus hominem, et posuit eum in paradiso voluptatis, ut operaretur, et custodiret illum:
   <font size="2">
    16
   </font>
   praecepitque ei, dicens: Ex omni ligno paradisi comede;
   <font size="2">
    17
   </font>
   de ligno autem scientiae boni et mali ne comedas: in quocumque enim die comederis ex eo, morte morieris.
  </p>
  <p>
   <font size="2">
    18
   </font>
   Dixit quoque Dominus Deus: Non est bonum esse hominem solum: faciamus ei adIutorium simile sibi.
   <font size="2">
    19
   </font>
   Formatis igitur Dominus Deus de humo cunctis animantibus terrae, et universis volatilibus caeli, adduxit ea ad Adam, ut videret quid vocaret ea: omne enim quod vocavit Adam animae viventis, ipsum est nomen eius.
   <font size="2">
    20
   </font>
   Appellavitque Adam nominibus suis cuncta animantia, et universa volatilia caeli, et omnes bestias terrae: Adae vero non inveniebatur adIutor similis eius.
   <font size="2">
    21
   </font>
   Immisit ergo Dominus Deus soporem in Adam: cumque obdormisset, tulit unam de costis eius, et replevit carnem pro ea.
   <font size="2">
    22
   </font>
   Et aedificavit Dominus Deus costam, quam tulerat de Adam, in mulierem: et adduxit eam ad Adam.
   <font size="2">
    23
   </font>
   Dixitque Adam: Hoc nunc os ex ossibus meis, et caro de carne mea: haec vocabitur Virago, quoniam de viro sumpta est.
  </p>
  <p>
   <font size="2">
    24
   </font>
   Quam ob rem relinquet homo patrem suum, et matrem, et adhaerebit uxori suae: et erunt duo in carne una.
   <font size="2">
    25
   </font>
   Erat autem uterque nudus, Adam scilicet et uxor eius: et non erubescebant.
  </p>
  <p>
   <a name="3">
   </a>
   [3]
   <font size="2">
    1
   </font>
   Sed et serpens erat callidior cunctis animantibus terrae quae fecerat Dominus Deus. Qui dixit ad mulierem: Cur praecepit vobis Deus ut non comederetis de omni ligno paradisi?
   <font size="2">
    2
   </font>
   Cui respondit mulier: De fructu lignorum, quae sunt in paradiso, vescimur:
   <font size="2">
    3
   </font>
   de fructu vero ligni quod est in medio paradisi, praecepit nobis Deus ne comederemus, et ne tangeremus illud, ne forte moriamur.
   <font size="2">
    4
   </font>
   Dixit autem serpens ad mulierem: Nequaquam morte moriemini.
   <font size="2">
    5
   </font>
   Scit enim Deus quod in quocumque die comederitis ex eo, aperientur oculi vestri, et eritis sicut dii, scientes bonum et malum.
  </p>
  <p>
   <font size="2">
    6
   </font>
   Vidit igitur mulier quod bonum esset lignum ad vescendum, et pulchrum oculis, aspectuque delectabile: et tulit de fructu illius, et comedit: deditque viro suo, qui comedit.
   <font size="2">
    7
   </font>
   Et aperti sunt oculi amborum; cumque cognovissent se esse nudos, consuerunt folia ficus, et fecerunt sibi perizomata.
   <font size="2">
    8
   </font>
   Et cum audissent vocem Domini Dei deambulantis in paradiso ad auram post meridiem, abscondit se Adam et uxor eius a facie Domini Dei in medio ligni paradisi.
  </p>
  <p>
   <font size="2">
    9
   </font>
   Vocavitque Dominus Deus Adam, et dixit ei: Ubi es?
   <font size="2">
    10
   </font>
   Qui ait: Vocem tuam audivi in paradiso, et timui, eo quod nudus essem, et abscondi me.
   <font size="2">
    11
   </font>
   Cui dixit: Quis enim indicavit tibi quod nudus esses, nisi quod ex ligno de quo praeceperam tibi ne comederes, comedisti?
   <font size="2">
    12
   </font>
   Dixitque Adam: Mulier, quam dedisti mihi sociam, dedit mihi de ligno, et comedi.
   <font size="2">
    13
   </font>
   Et dixit Dominus Deus ad mulierem: Quare hoc fecisti? Quae respondit: Serpens decepit me, et comedi.
  </p>
  <p>
   <font size="2">
    14
   </font>
   Et ait Dominus Deus ad serpentem: Quia fecisti hoc, maledictus es inter omnia animantia, et bestias terrae: super pectus tuum gradieris, et terram comedes cunctis diebus vitae tuae.
   <font size="2">
    15
   </font>
   Inimicitias ponam inter te et mulierem, et semen tuum et semen illius: ipsa conteret caput tuum, et tu insidiaberis calcaneo eius.
  </p>
  <p>
   <font size="2">
    16
   </font>
   Mulieri quoque dixit: Multiplicabo aerumnas tuas, et conceptus tuos: in dolore paries filios, et sub viri potestate eris, et ipse dominabitur tui.
   <font size="2">
    17
   </font>
   Adae vero dixit: Quia audisti vocem uxoris tuae, et comedisti de ligno, ex quo praeceperam tibi ne comederes, maledicta terra in opere tuo: in laboribus comedes ex ea cunctis diebus vitae tuae.
   <font size="2">
    18
   </font>
   Spinas et tribulos germinabit tibi, et comedes herbam terrae.
   <font size="2">
    19
   </font>
   In sudore vultus tui vesceris pane, donec revertaris in terram de qua sumptus es: quia pulvis es et in pulverem reverteris.
  </p>
  <p>
   <font size="2">
    20
   </font>
   Et vocavit Adam nomen uxoris suae, Heva: eo quod mater esset cunctorum viventium.
   <font size="2">
    21
   </font>
   Fecit quoque Dominus Deus Adae et uxori eius tunicas pelliceas, et induit eos:
   <font size="2">
    22
   </font>
   et ait: Ecce Adam quasi unus ex nobis factus est, sciens bonum et malum: nunc ergo ne forte mittat manum suam, et sumat etiam de ligno vitae, et comedat, et vivat in aeternum.
  </p>
  <p>
   <font size="2">
    23
   </font>
   Et emisit eum Dominus Deus de paradiso voluptatis, ut operaretur terram de qua sumptus est.
   <font size="2">
    24
   </font>
   Eiecitque Adam: et collocavit ante paradisum voluptatis cherubim, et flammeum gladium, atque versatilem, ad custodiendam viam ligni vitae.
  </p>
  <p>
   <a name="4">
   </a>
   [4]
   <font size="2">
    1
   </font>
   Adam vero cognovit uxorem suam Hevam, quae concepit et peperit Cain, dicens: Possedi hominem per Deum.
   <font size="2">
    2
   </font>
   Rursumque peperit fratrem eius Abel. Fuit autem Abel pastor ovium, et Cain agricola.
   <font size="2">
    3
   </font>
   Factum est autem post multos dies ut offerret Cain de fructibus terrae munera Domino.
   <font size="2">
    4
   </font>
   Abel quoque obtulit de primogenitis gregis sui, et de adipibus eorum: et respexit Dominus ad Abel, et ad munera eius.
   <font size="2">
    5
   </font>
   Ad Cain vero, et ad munera illius non respexit: iratusque est Cain vehementer, et concidit vultus eius.
   <font size="2">
    6
   </font>
   Dixitque Dominus ad eum: Quare iratus es? et cur concidit facies tua?
   <font size="2">
    7
   </font>
   nonne si bene egeris, recipies: sin autem male, statim in foribus peccatum aderit? sed sub te erit appetitus eius, et tu dominaberis illius.
   <font size="2">
    8
   </font>
   Dixitque Cain ad Abel fratrem suum: Egrediamur foras. Cumque essent in agro, consurrexit Cain adversus fratrem suum Abel, et interfecit eum.
   <font size="2">
    9
   </font>
   Et ait Dominus ad Cain: Ubi est Abel frater tuus? Qui respondit: Nescio: num custos fratris mei sum ego?
   <font size="2">
    10
   </font>
   Dixitque ad eum: Quid fecisti? vox sanguinis fratris tui clamat ad me de terra.
   <font size="2">
    11
   </font>
   Nunc igitur maledictus eris super terram, quae aperuit os suum, et suscepit sanguinem fratris tui de manu tua.
   <font size="2">
    12
   </font>
   Cum operatus fueris eam, non dabit tibi fructus suos: vagus et profugus eris super terram.
   <font size="2">
    13
   </font>
   Dixitque Cain ad Dominum: Maior est iniquitas mea, quam ut veniam merear.
   <font size="2">
    14
   </font>
   Ecce eicis me hodie a facie terrae, et a facie tua abscondar, et ero vagus et profugus in terra: omnis igitur qui invenerit me, occidet me.
   <font size="2">
    15
   </font>
   Dixitque ei Dominus: Nequaquam ita fiet: sed omnis qui occiderit Cain, septuplum punietur. Posuitque Dominus Cain signum, ut non interficeret eum omnis qui invenisset eum.
  </p>
  <p>
   <font size="2">
    16
   </font>
   Egressusque Cain a facie Domini, habitavit profugus in terra ad orientalem plagam Eden.
   <font size="2">
    17
   </font>
   Cognovit autem Cain uxorem suam, quae concepit, et peperit Henoch: et aedificavit civitatem, vocavitque nomen eius ex nomine filii sui, Henoch.
   <font size="2">
    18
   </font>
   Porro Henoch genuit Irad, et Irad genuit Maviael, et Maviael genuit Mathusael, et Mathusael genuit Lamech.
   <font size="2">
    19
   </font>
   Qui accepit duas uxores, nomen uni Ada, et nomen alteri Sella.
   <font size="2">
    20
   </font>
   Genuitque Ada Iabel, qui fuit pater habitantium in tentoriis, atque pastorum.
   <font size="2">
    21
   </font>
   Et nomen fratris eius Iubal: ipse fuit pater canentium cithara et organo.
   <font size="2">
    22
   </font>
   Sella quoque genuit Tubalcain, qui fuit malleator et faber in cuncta opera aeris et ferri. Soror vero Tubalcain, Noema.
   <font size="2">
    23
   </font>
   Dixitque Lamech uxoribus suis Adae et Sellae: Audite vocem meam, uxores Lamech; auscultate sermonem meum: quoniam occidi virum in vulnus meum, et adolescentulum in livorem meum.
   <font size="2">
    24
   </font>
   Septuplum ultio dabitur de Cain: de Lamech vero septuagies septies.
  </p>
  <p>
   <font size="2">
    25
   </font>
   Cognovit quoque adhuc Adam uxorem suam: et peperit filium, vocavitque nomen eius Seth, dicens: Posuit mihi Deus semen aliud pro Abel, quem occidit Cain.
   <font size="2">
    26
   </font>
   Sed et Seth natus est filius, quem vocavit Enos: iste coepit invocare nomen Domini.
  </p>
  <p>
   <a name="5">
   </a>
   [5]
   <font size="2">
    1
   </font>
   Hic est liber generationis Adam. In die qua creavit Deus hominem, ad similitudinem Dei fecit illum.
   <font size="2">
    2
   </font>
   Masculum et feminam creavit eos, et benedixit illis: et vocavit nomen eorum Adam, in die quo creati sunt.
   <font size="2">
    3
   </font>
   Vixit autem Adam centum triginta annis: et genuit ad imaginem et similitudinem suam, vocavitque nomen eius Seth.
   <font size="2">
    4
   </font>
   Et facti sunt dies Adam, postquam genuit Seth, octingenti anni: genuitque filios et filias.
   <font size="2">
    5
   </font>
   Et factum est omne tempus quod vixit Adam, anni nongenti triginta, et mortuus est.
  </p>
  <p>
   <font size="2">
    6
   </font>
   Vixit quoque Seth centum quinque annis, et genuit Enos.
   <font size="2">
    7
   </font>
   Vixitque Seth, postquam genuit Enos, octingentis septem annis, genuitque filios et filias.
   <font size="2">
    8
   </font>
   Et facti sunt omnes dies Seth nongentorum duodecim annorum, et mortuus est.
  </p>
  <p>
   <font size="2">
    9
   </font>
   Vixit vero Enos nonaginta annis, et genuit Cainan.
   <font size="2">
    10
   </font>
   Post cuius ortum vixit octingentis quindecim annis, et genuit filios et filias.
   <font size="2">
    11
   </font>
   Factique sunt omnes dies Enos nongenti quinque anni, et mortuus est.
  </p>
  <p>
   <font size="2">
    12
   </font>
   Vixit quoque Cainan septuaginta annis, et genuit Malaleel.
   <font size="2">
    13
   </font>
   Et vixit Cainan, postquam genuit Malaleel, octingentis quadraginta annis, genuitque filios et filias.
   <font size="2">
    14
   </font>
   Et facti sunt omnes dies Cainan nongenti decem anni, et mortuus est.
  </p>
  <p>
   <font size="2">
    15
   </font>
   Vixit autem Malaleel sexaginta quinque annis, et genuit Iared.
   <font size="2">
    16
   </font>
   Et vixit Malaleel, postquam genuit Iared, octingentis triginta annis, et genuit filios et filias.
   <font size="2">
    17
   </font>
   Et facti sunt omnes dies Malaleel octingenti nonaginta quinque anni, et mortuus est.
  </p>
  <p>
   <font size="2">
    18
   </font>
   Vixitque Iared centum sexaginta duobus annis, et genuit Henoch.
   <font size="2">
    19
   </font>
   Et vixit Iared, postquam genuit Henoch, octingentis annis, et genuit filios et filias.
   <font size="2">
    20
   </font>
   Et facti sunt omnes dies Iared nongenti sexaginta duo anni, et mortuus est.
  </p>
  <p>
   <font size="2">
    21
   </font>
   Porro Henoch vixit sexaginta quinque annis, et genuit Mathusalam.
   <font size="2">
    22
   </font>
   Et ambulavit Henoch cum Deo: et vixit, postquam genuit Mathusalam, trecentis annis, et genuit filios et filias.
   <font size="2">
    23
   </font>
   Et facti sunt omnes dies Henoch trecenti sexaginta quinque anni.
   <font size="2">
    24
   </font>
   Ambulavitque cum Deo, et non apparuit: quia tulit eum Deus.
  </p>
  <p>
   <font size="2">
    25
   </font>
   Vixit quoque Mathusala centum octoginta septem annis, et genuit Lamech.
   <font size="2">
    26
   </font>
   Et vixit Mathusala, postquam genuit Lamech, septingentis octoginta duobus annis, et genuit filios et filias.
   <font size="2">
    27
   </font>
   Et facti sunt omnes dies Mathusala nongenti sexaginta novem anni, et mortuus est.
  </p>
  <p>
   <font size="2">
    28
   </font>
   Vixit autem Lamech centum octoginta duobus annis, et genuit filium:
   <font size="2">
    29
   </font>
   vocavitque nomen eius Noe, dicens: Iste consolabitur nos ab operibus et laboribus manuum nostrarum in terra, cui maledixit Dominus.
   <font size="2">
    30
   </font>
   Vixitque Lamech, postquam genuit Noe, quingentis nonaginta quinque annis, et genuit filios et filias.
   <font size="2">
    31
   </font>
   Et facti sunt omnes dies Lamech septingenti septuaginta septem anni, et mortuus est.
  </p>
  <p>
   <font size="2">
    32
   </font>
   Noe vero cum quingentorum esset annorum, genuit Sem, Cham et Iapheth.
  </p>
  <p>
   <a name="6">
   </a>
   [6]
   <font size="2">
    1
   </font>
   Cumque coepissent homines multiplicari super terram, et filias procreassent,
   <font size="2">
    2
   </font>
   videntes filii Dei filias hominum quod essent pulchrae, acceperunt sibi uxores ex omnibus, quas elegerant.
   <font size="2">
    3
   </font>
   Dixitque Deus: Non permanebit spiritus meus in homine in aeternum, quia caro est: eruntque dies illius centum viginti annorum.
   <font size="2">
    4
   </font>
   Gigantes autem erant super terram in diebus illis: postquam enim ingressi sunt filii Dei ad filias hominum, illaeque genuerunt, isti sunt potentes a saeculo viri famosi.
  </p>
  <p>
   <font size="2">
    5
   </font>
   Videns autem Deus quod multa malitia hominum esset in terra, et cuncta cogitatio cordis intenta esset ad malum omni tempore,
   <font size="2">
    6
   </font>
   poenituit eum quod hominum fecisset in terra. Et tactus dolore cordis intrinsecus,
   <font size="2">
    7
   </font>
   Delebo, inquit, hominem, quem creavi, a facie terrae, ab homine usque ad animantia, a reptili usque ad volucres caeli: poenitet enim me fecisse eos.
  </p>
  <p>
   <font size="2">
    8
   </font>
   Noe vero invenit gratiam coram Domino.
   <font size="2">
    9
   </font>
   Hae sunt generationes Noe: Noe vir Iustus atque perfectus fuit in generationibus suis; cum Deo ambulavit.
   <font size="2">
    10
   </font>
   Et genuit tres filios, Sem, Cham et Iapheth.
  </p>
  <p>
   <font size="2">
    11
   </font>
   Corrupta est autem terra coram Deo, et repleta est iniquitate.
   <font size="2">
    12
   </font>
   Cumque vidisset Deus terram esse corruptam (omnis quippe caro corruperat viam suam super terram),
   <font size="2">
    13
   </font>
   dixit ad Noe: Finis universae carnis venit coram me: repleta est terra iniquitate a facie eorum, et ego disperdam eos cum terra.
  </p>
  <p>
   <font size="2">
    14
   </font>
   Fac tibi arcam de lignis laevigatis; mansiunculas in arca facies, et bitumine linies intrinsecus et extrinsecus.
   <font size="2">
    15
   </font>
   Et sic facies eam: trecentorum cubitorum erit longitudo arcae, quinquaginta cubitorum latitudo, et triginta cubitorum altitudo illius.
   <font size="2">
    16
   </font>
   Fenestram in arca facies, et in cubito consummabis summitatem eius: ostium autem arcae pones ex latere; deorsum, coenacula et tristega facies in ea.
  </p>
  <p>
   <font size="2">
    17
   </font>
   Ecce ego adducam aquas diluvii super terram, ut interficiam omnem carnem, in qua spiritus vitae est subter caelum: universa quae in terra sunt, consumentur.
   <font size="2">
    18
   </font>
   Ponamque foedus meum tecum: et ingredieris arcam tu et filii tui, uxor tua, et uxores filiorum tuorum tecum.
   <font size="2">
    19
   </font>
   Et ex cunctis animantibus universae carnis bina induces in arcam, ut vivant tecum: masculini sexus et feminini.
   <font size="2">
    20
   </font>
   De volucribus iuxta genus suum, et de iumentis in genere suo, et ex omni reptili terrae secundum genus suum: bina de omnibus ingredientur tecum, ut possint vivere.
   <font size="2">
    21
   </font>
   Tolles igitur tecum ex omnibus escis, quae mandi possunt, et comportabis apud te: et erunt tam tibi, quam illis in cibum.
   <font size="2">
    22
   </font>
   Fecit igitur Noe omnia quae praeceperat illi Deus.
  </p>
  <p>
   <a name="7">
   </a>
   [7]
   <font size="2">
    1
   </font>
   Dixitque Dominus ad eum: Ingredere tu et omnis domus tua in arcam: te enim vidi iustum coram me in generatione hac.
   <font size="2">
    2
   </font>
   Ex omnibus animantibus mundis tolle septena et septena, masculum et feminam: de animantibus vero immundis duo et duo, masculum et feminam.
   <font size="2">
    3
   </font>
   Sed et de volatilibus caeli septena et septena, masculum et feminam: ut salvetur semen super faciem universae terrae.
   <font size="2">
    4
   </font>
   Adhuc enim, et post dies septem ego pluam super terram quadraginta diebus et quadraginta noctibus: et delebo omnem substantiam, quam feci, de superficie terrae.
   <font size="2">
    5
   </font>
   Fecit ergo Noe omnia quae mandaverat ei Dominus.
   <font size="2">
    6
   </font>
   Eratque sexcentorum annorum quando diluvii aquae inundaverunt super terram.
  </p>
  <p>
   <font size="2">
    7
   </font>
   Et ingressus est Noe et filii eius, uxor eius et uxores filiorum eius cum eo in arcam propter aquas diluvii.
   <font size="2">
    8
   </font>
   De animantibus quoque mundis et immundis, et de volucribus, et ex omni quod movetur super terram,
   <font size="2">
    9
   </font>
   duo et duo ingressa sunt ad Noe in arcam, masculus et femina, sicut praeceperat Dominus Noe.
   <font size="2">
    10
   </font>
   Cumque transissent septem dies, aquae diluvii inundaverunt super terram.
  </p>
  <p>
   <font size="2">
    11
   </font>
   Anno sexcentesimo vitae Noe, mense secundo, septimodecimo die mensis, rupti sunt omnes fontes abyssi magnae, et cataractae caeli apertae sunt:
   <font size="2">
    12
   </font>
   et facta est pluvia super terram quadraginta diebus et quadraginta noctibus.
   <font size="2">
    13
   </font>
   In articulo diei illius ingressus est Noe, et Sem, et Cham, et Iapheth filii eius; uxor illius, et tres uxores filiorum eius cum eis in arcam:
   <font size="2">
    14
   </font>
   ipsi et omne animal secundum genus suum, universaque Iumenta in genere suo, et omne quod movetur super terram in genere suo, cunctumque volatile secundum genus suum, universae aves, omnesque volucres,
   <font size="2">
    15
   </font>
   ingressae sunt ad Noe in arcam, bina et bina ex omni carne, in qua erat spiritus vitae.
   <font size="2">
    16
   </font>
   Et quae ingressa sunt, masculus et femina ex omni carne introierunt, sicut praeceperat ei Deus: et inclusit eum Dominus deforis.
  </p>
  <p>
   <font size="2">
    17
   </font>
   Factumque est diluvium quadraginta diebus super terram: et multiplicatae sunt aquae, et elevaverunt arcam in sublime a terra.
   <font size="2">
    18
   </font>
   Vehementer enim inundaverunt, et omnia repleverunt in superficie terrae: porro arca ferebatur super aquas.
   <font size="2">
    19
   </font>
   Et aquae praevaluerunt nimis super terram: opertique sunt omnes montes excelsi sub universo caelo.
   <font size="2">
    20
   </font>
   Quindecim cubitis altior fuit aqua super montes, quos operuerat.
  </p>
  <p>
   <font size="2">
    21
   </font>
   Consumptaque est omnis caro quae movebatur super terram, volucrum, animantium, bestiarum, omniumque reptilium, quae reptant super terram: universi homines,
   <font size="2">
    22
   </font>
   et cuncta, in quibus spiraculum vitae est in terra, mortua sunt.
   <font size="2">
    23
   </font>
   Et delevit omnem substantiam quae erat super terram, ab homine usque ad pecus, tam reptile quam volucres caeli: et deleta sunt de terra. Remansit autem solus Noe, et qui cum eo erant in arca.
   <font size="2">
    24
   </font>
   Obtinueruntque aquae terram centum quinquaginta diebus.
  </p>
  <p>
   <a name="8">
   </a>
   [8]
   <font size="2">
    1
   </font>
   <font size="2">
    1
   </font>
   Recordatus autem Deus Noe, cunctorumque animantium, et omnium iumentorum, quae erant cum eo in arca, adduxit spiritum super terram, et imminutae sunt aquae.
   <font size="2">
    2
   </font>
   Et clausi sunt fontes abyssi, et cataractae caeli: et prohibitae sunt pluviae de caelo.
   <font size="2">
    3
   </font>
   Reversaeque sunt aquae de terra euntes et redeuntes: et coeperunt minui post centum quinquaginta dies.
   <font size="2">
    4
   </font>
   Requievitque arca mense septimo, vigesimo septimo die mensis, super montes Armeniae.
   <font size="2">
    5
   </font>
   At vero aquae ibant et decrescebant usque ad decimum mensem: decimo enim mense, primo die mensis, apparuerunt cacumina montium.
  </p>
  <p>
   <font size="2">
    6
   </font>
   Cumque transissent quadraginta dies, aperiens Noe fenestram arcae, quam fecerat, dimisit corvum,
   <font size="2">
    7
   </font>
   qui egrediebatur, et non revertebatur, donec siccarentur aquae super terram.
   <font size="2">
    8
   </font>
   Emisit quoque columbam post eum, ut videret si iam cessassent aquae super faciem terrae.
   <font size="2">
    9
   </font>
   Quae cum non invenisset ubi requiesceret pes eius, reversa est ad eum in arcam: aquae enim erant super universam terram: extenditque manum, et apprehensam intulit in arcam.
   <font size="2">
    10
   </font>
   Expectatis autem ultra septem diebus aliis, rursum dimisit columbam ex arca.
   <font size="2">
    11
   </font>
   At illa venit ad eum ad vesperam, portans ramum olivae virentibus foliis in ore suo: intellexit ergo Noe quod cessassent aquae super terram.
   <font size="2">
    12
   </font>
   Expectavitque nihilominus septem alios dies: et emisit columbam, quae non est reversa ultra ad eum.
  </p>
  <p>
   <font size="2">
    13
   </font>
   Igitur sexcentesimo primo anno, primo mense, prima die mensis, imminutae sunt aquae super terram: et aperiens Noe tectum arcae, aspexit, viditque quod exsiccata esset superficies terrae.
   <font size="2">
    14
   </font>
   Mense secundo, septimo et vigesimo die mensis arefacta est terra.
  </p>
  <p>
   <font size="2">
    15
   </font>
   Locutus est autem Deus ad Noe, dicens:
   <font size="2">
    16
   </font>
   Egredere de arca, tu et uxor tua, filii tui et uxores filiorum tuorum tecum.
   <font size="2">
    17
   </font>
   Cuncta animantia, quae sunt apud te, ex omni carne, tam in volatilibus quam in bestiis et universis reptilibus, quae reptant super terram, educ tecum, et ingredimini super terram: crescite et multiplicamini super eam.
   <font size="2">
    18
   </font>
   Egressus est ergo Noe, et filii eius: uxor illius, et uxores filiorum eius cum eo.
   <font size="2">
    19
   </font>
   Sed et omnia animantia, iumenta, et reptilia quae reptant super terram, secundum genus suum, egressa sunt de arca.
  </p>
  <p>
   <font size="2">
    20
   </font>
   Aedificavit autem Noe altare Domino: et tollens de cunctis pecoribus et volucribus mundis, obtulit holocausta super altare.
   <font size="2">
    21
   </font>
   Odoratusque est Dominus odorem suavitatis, et ait: Nequaquam ultra maledicam terrae propter homines: sensus enim et cogitatio humani cordis in malum prona sunt ab adolescentia sua: non igitur ultra percutiam omnem animam viventem sicut feci.
   <font size="2">
    22
   </font>
   Cunctis diebus terrae, sementis et messis, frigus et aestus, aestas et hiems, nox et dies non requiescent.
  </p>
  <p>
   <a name="9">
   </a>
   [9]
   <font size="2">
    1
   </font>
   Benedixitque Deus Noe et filiis eius. Et dixit ad eos: Crescite, et multiplicamini, et replete terram.
   <font size="2">
    2
   </font>
   Et terror vester ac tremor sit super cuncta animalia terrae, et super omnes volucres caeli, cum universis quae moventur super terram: omnes pisces maris manui vestrae traditi sunt.
   <font size="2">
    3
   </font>
   Et omne, quod movetur et vivit, erit vobis in cibum: quasi olera virentia tradidi vobis omnia.
   <font size="2">
    4
   </font>
   Excepto, quod carnem cum sanguine non comedetis.
   <font size="2">
    5
   </font>
   Sanguinem enim animarum vestrarum requiram de manu cunctarum bestiarum: et de manu hominis, de manu viri, et fratris eius requiram animam hominis.
  </p>
  <p>
   <font size="2">
    6
   </font>
   Quicumque effuderit humanum sanguinem, fundetur sanguis illius: ad imaginem quippe Dei factus est homo.
   <font size="2">
    7
   </font>
   Vos autem crescite et multiplicamini, et ingredimini super terram, et implete eam.
  </p>
  <p>
   <font size="2">
    8
   </font>
   Haec quoque dixit Deus ad Noe, et ad filios eius cum eo:
   <font size="2">
    9
   </font>
   Ecce ego statuam pactum meum vobiscum, et cum semine vestro post vos:
   <font size="2">
    10
   </font>
   et ad omnem animam viventem, quae est vobiscum, tam in volucribus quam in iumentis et pecudibus terrae cunctis, quae egressa sunt de arca, et universis bestiis terrae.
   <font size="2">
    11
   </font>
   Statuam pactum meum vobiscum, et nequaquam ultra interficietur omnis caro aquis diluvii, neque erit deinceps diluvium dissipans terram.
  </p>
  <p>
   <font size="2">
    12
   </font>
   Dixitque Deus: Hoc signum foederis quod do inter me et vos, et ad omnem animam viventem, quae est vobiscum in generationes sempiternas:
   <font size="2">
    13
   </font>
   arcum meum ponam in nubibus, et erit signum foederis inter me et inter terram.
   <font size="2">
    14
   </font>
   Cumque obduxero nubibus caelum, apparebit arcus meus in nubibus:
   <font size="2">
    15
   </font>
   et recordabor foederis mei vobiscum, et cum omni anima vivente quae carnem vegetat: et non erunt ultra aquae diluvii ad delendum universam carnem.
   <font size="2">
    16
   </font>
   Eritque arcus in nubibus, et videbo illum, et recordabor foederis sempiterni quod pactum est inter Deum et omnem animam viventem universae carnis quae est super terram.
  </p>
  <p>
   <font size="2">
    17
   </font>
   Dixitque Deus ad Noe: Hoc erit signum foederis, quod constitui inter me et omnem carnem super terram.
   <font size="2">
    18
   </font>
   Erant ergo filii Noe, qui egressi sunt de arca, Sem, Cham et Iapheth: porro Cham ipse est pater Chanaan.
   <font size="2">
    19
   </font>
   Tres isti filii sunt Noe: et ab his disseminatum est omne genus hominum super universam terram.
  </p>
  <p>
   <font size="2">
    20
   </font>
   Coepitque Noe vir agricola exercere terram, et plantavit vineam.
   <font size="2">
    21
   </font>
   Bibensque vinum inebriatus est, et nudatus in tabernaculo suo.
   <font size="2">
    22
   </font>
   Quod cum vidisset Cham, pater Chanaan, verenda scilicet patris sui esse nudata, nuntiavit duobus fratribus suis foras.
   <font size="2">
    23
   </font>
   At vero Sem et Iapheth pallium imposuerunt humeris suis, et incedentes retrorsum, operuerunt verenda patris sui: faciesque eorum aversae erant, et patris virilia non viderunt.
   <font size="2">
    24
   </font>
   Evigilans autem Noe ex vino, cum didicisset quae fecerat ei filius suus minor,
   <font size="2">
    25
   </font>
   ait: Maledictus Chanaan, servus servorum erit fratribus suis.
  </p>
  <p>
   <font size="2">
    26
   </font>
   Dixitque: Benedictus Dominus Deus Sem, sit Chanaan servus eius.
   <font size="2">
    27
   </font>
   Dilatet Deus Iapheth, et habitet in tabernaculis Sem, sitque Chanaan servus eius.
  </p>
  <p>
   <font size="2">
    28
   </font>
   Vixit autem Noe post diluvium trecentis quinquaginta annis.
   <font size="2">
    29
   </font>
   Et impleti sunt omnes dies eius nongentorum quinquaginta annorum: et mortuus est.
  </p>
  <p>
   <a name="10">
   </a>
   [10]
   <font size="2">
    1
   </font>
   Hae sunt generationes filiorum Noe, Sem, Cham et Iapheth: natique sunt eis filii post diluvium.
  </p>
  <p>
   <font size="2">
    2
   </font>
   Filii Iapheth: Gomer, et Magog, et Madai, et Iavan, et Thubal, et Mosoch, et Thiras.
   <font size="2">
    3
   </font>
   Porro filii Gomer: Ascenez et Riphath et Thogorma.
   <font size="2">
    4
   </font>
   Filii autem Iavan: Elisa et Tharsis, Cetthim et Dodanim.
   <font size="2">
    5
   </font>
   Ab his divisae sunt insulae gentium in regionibus suis, unusquisque secundum linguam suam et familias suas in nationibus suis.
  </p>
  <p>
   <font size="2">
    6
   </font>
   Filii autem Cham: Chus, et Mesraim, et Phuth, et Chanaan.
   <font size="2">
    7
   </font>
   Filii Chus: Saba, et Hevila, et Sabatha, et Regma, et Sabatacha. Filii Regma: Saba et Dadan.
   <font size="2">
    8
   </font>
   Porro Chus genuit Nemrod: ipse coepit esse potens in terra,
   <font size="2">
    9
   </font>
   et erat robustus venator coram Domino. Ob hoc exivit proverbium: Quasi Nemrod robustus venator coram Domino.
   <font size="2">
    10
   </font>
   Fuit autem principium regni eius Babylon, et Arach et Achad, et Chalanne, in terra Sennaar.
   <font size="2">
    11
   </font>
   De terra illa egressus est Assur, et aedificavit Niniven, et plateas civitatis, et Chale.
   <font size="2">
    12
   </font>
   Resen quoque inter Niniven et Chale: haec est civitas magna.
   <font size="2">
    13
   </font>
   At vero Mesraim genuit Ludim, et Anamim et Laabim, Nephthuim,
   <font size="2">
    14
   </font>
   et Phetrusim, et Chasluim: de quibus egressi sunt Philisthiim et Caphtorim.
   <font size="2">
    15
   </font>
   Chanaan autem genuit Sidonem primogenitum suum. Hethaeum,
   <font size="2">
    16
   </font>
   et Iebusaeum, et Amorrhaeum, Gergesaeum,
   <font size="2">
    17
   </font>
   Hevaeum, et Aracaeum: Sinaeum,
   <font size="2">
    18
   </font>
   et Aradium, Samaraeum, et Amathaeum: et post haec disseminati sunt populi Chananaeorum.
   <font size="2">
    19
   </font>
   Factique sunt termini Chanaan venientibus a Sidone Geraram usque Gazam, donec ingrediaris Sodomam et Gomorrham, et Adamam, et Seboim usque Lesa.
   <font size="2">
    20
   </font>
   Hi sunt filii Cham in cognationibus, et linguis, et generationibus, terrisque et gentibus suis.
  </p>
  <p>
   <font size="2">
    21
   </font>
   De Sem quoque nati sunt, patre omnium filiorum Heber, fratre Iapheth maiore.
   <font size="2">
    22
   </font>
   Filii Sem: Aelam, et Assur, et Arphaxad, et Lud, et Aram.
   <font size="2">
    23
   </font>
   Filii Aram: Us, et Hul, et Gether, et Mes.
   <font size="2">
    24
   </font>
   At vero Arphaxad genuit Sale, de quo ortus est Heber.
   <font size="2">
    25
   </font>
   Natique sunt Heber filii duo: nomen uni Phaleg, eo quod in diebus eius divisa sit terra: et nomen fratris eius Iectan.
   <font size="2">
    26
   </font>
   Qui Iectan genuit Elmodad, et Saleph, et Asarmoth, Iare,
   <font size="2">
    27
   </font>
   et Aduram, et Uzal, et Decla,
   <font size="2">
    28
   </font>
   et Ebal, et Abimael, Saba,
   <font size="2">
    29
   </font>
   et Ophir, et Hevila, et Iobab: omnes isti, filii Iectan.
   <font size="2">
    30
   </font>
   Et facta est habitatio eorum de Messa pergentibus usque Sephar montem orientalem.
  </p>
  <p>
   <font size="2">
    31
   </font>
   Isti filii Sem secundum cognationes, et linguas, et regiones in gentibus suis.
   <font size="2">
    32
   </font>
   Hae familiae Noe iuxta populos et nationes suas. Ab his divisae sunt gentes in terra post diluvium.
  </p>
  <p>
   <a name="11">
   </a>
   [11]
   <font size="2">
    1
   </font>
   Erat autem terra labii unius, et sermonum eorumdem.
   <font size="2">
    2
   </font>
   Cumque proficiscerentur de oriente, invenerunt campum in terra Senaar, et habitaverunt in eo.
   <font size="2">
    3
   </font>
   Dixitque alter ad proximum suum: Venite, faciamus lateres, et coquamus eos igni. Habueruntque lateres pro saxis, et bitumen pro caemento:
   <font size="2">
    4
   </font>
   et dixerunt: Venite, faciamus nobis civitatem et turrim, cuius culmen pertingat ad caelum: et celebremus nomen nostrum antequam dividamur in universas terras.
  </p>
  <p>
   <font size="2">
    5
   </font>
   Descendit autem Dominus ut videret civitatem et turrim, quam aedificabant filii Adam,
   <font size="2">
    6
   </font>
   et dixit: Ecce, unus est populus, et unum labium omnibus: coeperuntque hoc facere, nec desistent a cogitationibus suis, donec eas opere compleant.
   <font size="2">
    7
   </font>
   Venite igitur, descendamus, et confundamus ibi linguam eorum, ut non audiat unusquisque vocem proximi sui.
   <font size="2">
    8
   </font>
   Atque ita divisit eos Dominus ex illo loco in universas terras, et cessaverunt aedificare civitatem.
   <font size="2">
    9
   </font>
   Et idcirco vocatum est nomen eius Babel, quia ibi confusum est labium universae terrae: et inde dispersit eos Dominus super faciem cunctarum regionum.
  </p>
  <p>
   <font size="2">
    10
   </font>
   Hae sunt generationes Sem: Sem erat centum annorum quando genuit Arphaxad, biennio post diluvium.
   <font size="2">
    11
   </font>
   Vixitque Sem, postquam genuit Arphaxad, quingentis annis: et genuit filios et filias.
  </p>
  <p>
   <font size="2">
    12
   </font>
   Porro Arphaxad vixit triginta quinque annis, et genuit Sale.
   <font size="2">
    13
   </font>
   Vixitque Arphaxad, postquam genuit Sale, trecentis tribus annis: et genuit filios et filias.
  </p>
  <p>
   <font size="2">
    14
   </font>
   Sale quoque vixit triginta annis, et genuit Heber.
   <font size="2">
    15
   </font>
   Vixitque Sale, postquam genuit Heber, quadringentis tribus annis: et genuit filios et filias.
  </p>
  <p>
   <font size="2">
    16
   </font>
   Vixit autem Heber triginta quatuor annis, et genuit Phaleg.
   <font size="2">
    17
   </font>
   Et vixit Heber postquam genuit Phaleg, quadringentis triginta annis: et genuit filios et filias.
  </p>
  <p>
   <font size="2">
    18
   </font>
   Vixit quoque Phaleg triginta annis, et genuit Reu.
   <font size="2">
    19
   </font>
   Vixitque Phaleg, postquam genuit Reu, ducentis novem annis: et genuit filios et filias.
  </p>
  <p>
   <font size="2">
    20
   </font>
   Vixit autem Reu triginta duobus annis, et genuit Sarug.
   <font size="2">
    21
   </font>
   Vixit quoque Reu, postquam genuit Sarug, ducentis septem annis: et genuit filios et filias.
  </p>
  <p>
   <font size="2">
    22
   </font>
   Vixit vero Sarug triginta annis, et genuit Nachor.
   <font size="2">
    23
   </font>
   Vixitque Sarug, postquam genuit Nachor, ducentis annis: et genuit filios et filias.
  </p>
  <p>
   <font size="2">
    24
   </font>
   Vixit autem Nachor viginti novem annis, et genuit Thare.
   <font size="2">
    25
   </font>
   Vixitque Nachor, postquam genuit Thare, centum decem et novem annis: et genuit filios et filias.
  </p>
  <p>
   <font size="2">
    26
   </font>
   Vixitque Thare septuaginta annis, et genuit Abram, et Nachor, et Aran.
  </p>
  <p>
   <font size="2">
    27
   </font>
   Hae sunt autem generationes Thare: Thare genuit Abram, Nachor et Aran. Porro Aran genuit Lot.
   <font size="2">
    28
   </font>
   Mortuusque est Aran ante Thare patrem suum, in terra nativitatis suae, in Ur Chaldaeorum.
   <font size="2">
    29
   </font>
   Duxerunt autem Abram et Nachor uxores: nomen uxoris Abram, Sarai: et nomen uxoris Nachor, Melcha filia Aran, patris Melchae, et patris Ieschae.
   <font size="2">
    30
   </font>
   Erat autem Sarai sterilis, nec habebat liberos.
   <font size="2">
    31
   </font>
   Tulit itaque Thare Abram filium suum, et Lot filium Aran, filium filii sui, et Sarai nurum suam, uxorem Abram filii sui, et eduxit eos de Ur Chaldaeorum, ut irent in terram Chanaan: veneruntque usque Haran, et habitaverunt ibi.
   <font size="2">
    32
   </font>
   Et facti sunt dies Thare ducentorum quinque annorum, et mortuus est in Haran.n
  </p>
  <p>
   <a name="12">
   </a>
   [12]
   <font size="2">
    1
   </font>
   Dixit autem Dominus ad Abram: Egredere de terra tua, et de cognatione tua, et de domo patris tui, et veni in terram quam monstrabo tibi.
   <font size="2">
    2
   </font>
   Faciamque te in gentem magnam, et benedicam tibi, et magnificabo nomen tuum, erisque benedictus.
   <font size="2">
    3
   </font>
   Benedicam benedicentibus tibi, et maledicam maledicentibus tibi, atque in te benedicentur universae cognationes terrae.
  </p>
  <p>
   <font size="2">
    4
   </font>
   Egressus est itaque Abram sicut praeceperat ei Dominus, et ivit cum eo Lot: septuaginta quinque annorum erat Abram cum egrederetur de Haran.
   <font size="2">
    5
   </font>
   Tulitque Sarai uxorem suam, et Lot filium fratris sui, universamque substantiam quam possederant, et animas quas fecerant in Haran: et egressi sunt ut irent in terram Chanaan. Cumque venissent in eam,
   <font size="2">
    6
   </font>
   pertransivit Abram terram usque ad locum Sichem, usque ad convallem illustrem: Chananaeus autem tunc erat in terra.
   <font size="2">
    7
   </font>
   Apparuit autem Dominus Abram, et dixit ei: Semini tuo dabo terram hanc. Qui aedificavit ibi altare Domino, qui apparuerat ei.
  </p>
  <p>
   <font size="2">
    8
   </font>
   Et inde transgrediens ad montem, qui erat contra orientem Bethel, tetendit ibi tabernaculum suum, ab occidente habens Bethel, et ab oriente Hai: aedificavit quoque ibi altare Domino, et invocavit nomen eius.
   <font size="2">
    9
   </font>
   Perrexitque Abram vadens, et ultra progrediens ad meridiem.
  </p>
  <p>
   <font size="2">
    10
   </font>
   Facta est autem fames in terra: descenditque Abram in Aegyptum, ut peregrinaretur ibi: praevaluerat enim fames in terra.
   <font size="2">
    11
   </font>
   Cumque prope esset ut ingrederetur Aegyptum, dixit Sarai uxori suae: Novi quod pulchra sis mulier:
   <font size="2">
    12
   </font>
   et quod cum viderint te Aegyptii, dicturi sunt: Uxor ipsius est: et interficient me, et te reservabunt.
   <font size="2">
    13
   </font>
   Dic ergo, obsecro te, quod soror mea sis: ut bene sit mihi propter te, et vivat anima mea ob gratiam tui.
   <font size="2">
    14
   </font>
   Cum itaque ingressus esset Abram Aegyptum, viderunt Aegyptii mulierem quod esset pulchra nimis.
   <font size="2">
    15
   </font>
   Et nuntiaverunt principes Pharaoni, et laudaverunt eam apud illum: et sublata est mulier in domum Pharaonis.
   <font size="2">
    16
   </font>
   Abram vero bene usi sunt propter illam: fueruntque ei oves et boves et asini, et servi et famulae, et asinae et cameli.
   <font size="2">
    17
   </font>
   Flagellavit autem Dominus Pharaonem plagis maximis, et domum eius, propter Sarai uxorem Abram.
   <font size="2">
    18
   </font>
   Vocavitque Pharao Abram, et dixit ei: Quidnam est hoc quod fecisti mihi? quare non indicasti quod uxor tua esset?
   <font size="2">
    19
   </font>
   quam ob causam dixisti esse sororem tuam, ut tollerem eam mihi in uxorem? Nunc igitur ecce coniux tua, accipe eam, et vade.
   <font size="2">
    20
   </font>
   Praecepitque Pharao super Abram viris: et deduxerunt eum, et uxorem illius, et omnia quae habebat.
  </p>
  <p>
   <a name="13">
   </a>
   [13]
   <font size="2">
    1
   </font>
   Ascendit ergo Abram de Aegypto, ipse et uxor eius, et omnia quae habebat, et Lot cum eo, ad australem plagam.
   <font size="2">
    2
   </font>
   Erat autem dives valde in possessione auri et argenti.
   <font size="2">
    3
   </font>
   Reversusque est per iter, quo venerat, a meridie in Bethel, usque ad locum ubi prius fixerat tabernaculum inter Bethel et Hai,
   <font size="2">
    4
   </font>
   in loco altaris quod fecerat prius: et invocavit ibi nomen Domini.
  </p>
  <p>
   <font size="2">
    5
   </font>
   Sed et Lot qui erat cum Abram, fuerunt greges ovium, et armenta, et tabernacula.
   <font size="2">
    6
   </font>
   Nec poterat eos capere terra, ut habitarent simul: erat quippe substantia eorum multa, et nequibant habitare communiter.
   <font size="2">
    7
   </font>
   Unde et facta est rixa inter pastores gregum Abram et Lot. Eo autem tempore Chananaeus et Pherezaeus habitabant in terra illa.
   <font size="2">
    8
   </font>
   Dixit ergo Abram ad Lot: Ne quaeso sit iurgium inter me et te, et inter pastores meos et pastores tuos: fratres enim sumus.
   <font size="2">
    9
   </font>
   Ecce universa terra coram te est: recede a me, obsecro: si ad sinistram ieris, ego dexteram tenebo: si tu dexteram elegeris, ego ad sinistram pergam.
  </p>
  <p>
   <font size="2">
    10
   </font>
   Elevatis itaque Lot oculis, vidit omnem circa regionem Iordanis, quae universa irrigabatur antequam subverteret Dominus Sodomam et Gomorrham, sicut paradisus Domini, et sicut Aegyptus venientibus in Segor.
   <font size="2">
    11
   </font>
   Elegitque sibi Lot regionem circa Iordanem, et recessit ab oriente: divisique sunt alterutrum a fratre suo.
   <font size="2">
    12
   </font>
   Abram habitavit in terra Chanaan; Lot vero moratus est in oppidis, quae erant circa Iordanem, et habitavit in Sodomis.
   <font size="2">
    13
   </font>
   Homines autem Sodomitae pessimi erant, et peccatores coram Domino nimis.
  </p>
  <p>
   <font size="2">
    14
   </font>
   Dixitque Dominus ad Abram, postquam divisus est ab eo Lot: Leva oculos tuos et vide a loco, in quo nunc es, ad aquilonem et meridiem, ad orientem et occidentem.
   <font size="2">
    15
   </font>
   Omnem terram, quam conspicis, tibi dabo, et semini tuo usque in sempiternum.
   <font size="2">
    16
   </font>
   Faciamque semen tuum sicut pulverem terrae: si quis potest hominum numerare pulverem terrae, semen quoque tuum numerare poterit.
   <font size="2">
    17
   </font>
   Surge, et perambula terram in longitudine et in latitudine sua: quia tibi daturus sum eam.
   <font size="2">
    18
   </font>
   Movens igitur tabernaculum suum Abram, venit, et habitavit iuxta convallem Mambre, quae est in Hebron: aedificavitque ibi altare Domino.
  </p>
  <p>
   <a name="14">
   </a>
   [14]
   <font size="2">
    1
   </font>
   Factum est autem in illo tempore, ut Amraphel rex Senaar, et Arioch rex Ponti, et Chodorlahomor rex Elamitarum, et Thadal rex Gentium
   <font size="2">
    2
   </font>
   inirent bellum contra Bara regem Sodomorum, et contra Bersa regem Gomorrhae, et contra Sennaab regem Adamae, et contra Semeber regem Seboim, contraque regem Balae, ipsa est Segor.
   <font size="2">
    3
   </font>
   Omnes hi convenerunt in vallem Silvestrem, quae nunc est mare salis.
   <font size="2">
    4
   </font>
   Duodecim enim annis servierunt Chodorlahomor, et tertiodecimo anno recesserunt ab eo.
   <font size="2">
    5
   </font>
   Igitur quartodecimo anno venit Chodorlahomor, et reges qui erant cum eo: percusseruntque Raphaim in Astarothcarnaim, et Zuzim cum eis, et Emim in Save Cariathaim,
   <font size="2">
    6
   </font>
   et Chorraeos in montibus Seir, usque ad Campestria Pharan, quae est in solitudine.
   <font size="2">
    7
   </font>
   Reversique sunt, et venerunt ad fontem Misphat, ipsa est Cades: et percusserunt omnem regionem Amalecitarum, et Amorrhaeum, qui habitabat in Asasonthamar.
   <font size="2">
    8
   </font>
   Et egressi sunt rex Sodomorum, et rex Gomorrhae, rexque Adamae, et rex Seboim, necnon et rex Balae, quae est Segor: et direxerunt aciem contra eos in valle Silvestri:
   <font size="2">
    9
   </font>
   scilicet adversus Chodorlahomor regem Elamitarum, et Thadal regem Gentium, et Amraphel regem Sennaar, et Arioch regem Ponti: quatuor reges adversus quinque.
   <font size="2">
    10
   </font>
   Vallis autem Silvestris habebat puteos multos bituminis. Itaque rex Sodomorum, et Gomorrhae, terga verterunt, cecideruntque ibi: et qui remanserant, fugerunt ad montem.
   <font size="2">
    11
   </font>
   Tulerunt autem omnem substantiam Sodomorum et Gomorrhae, et universa quae ad cibum pertinent, et abierunt:
   <font size="2">
    12
   </font>
   necnon et Lot, et substantiam eius, filium fratris Abram, qui habitabat in Sodomis.
  </p>
  <p>
   <font size="2">
    13
   </font>
   Et ecce unus, qui evaserat, nuntiavit Abram Hebraeo, qui habitabat in convalle Mambre Amorrhaei, fratris Escol, et fratris Aner: hi enim pepigerant foedus cum Abram.
   <font size="2">
    14
   </font>
   Quod cum audisset Abram, captum videlicet Lot fratrem suum, numeravit expeditos vernaculos suos trecentos decem et octo: et persecutus est usque Dan.
   <font size="2">
    15
   </font>
   Et divisis sociis, irruit super eos nocte: percussitque eos, et persecutus est eos usque Hoba, quae est ad laevam Damasci.
   <font size="2">
    16
   </font>
   Reduxitque omnem substantiam, et Lot fratrem suum cum substantia illius, mulieres quoque et populum.
  </p>
  <p>
   <font size="2">
    17
   </font>
   Egressus est autem rex Sodomorum in occursum eius postquam reversus est a caede Chodorlahomor, et regum qui cum eo erant in valle Save, quae est vallis regis.
   <font size="2">
    18
   </font>
   At vero Melchisedech rex Salem, proferens panem et vinum, erat enim sacerdos Dei altissimi,
   <font size="2">
    19
   </font>
   benedixit ei, et ait: Benedictus Abram Deo excelso, qui creavit caelum et terram:
   <font size="2">
    20
   </font>
   et benedictus Deus excelsus, quo protegente, hostes in manibus tuis sunt. Et dedit ei decimas ex omnibus.
  </p>
  <p>
   <font size="2">
    21
   </font>
   Dixit autem rex Sodomorum ad Abram: Da mihi animas, cetera tolle tibi.
   <font size="2">
    22
   </font>
   Qui respondit ei: Levo manum meam ad Dominum Deum excelsum possessorem caeli et terrae,
   <font size="2">
    23
   </font>
   quod a filo subtegminis usque ad corigiam caligae, non accipiam ex omnibus quae tua sunt, ne dicas: Ego ditavi Abram:
   <font size="2">
    24
   </font>
   exceptis his, quae comederunt iuvenes, et partibus virorum, qui venerunt mecum, Aner, Escol et Mambre: isti accipient partes suas.
  </p>
  <p>
   <a name="15">
   </a>
   [15]
   <font size="2">
    1
   </font>
   His itaque transactis, factus est sermo Domini ad Abram per visionem dicens: Noli timere, Abram: ego protector tuus sum, et merces tua magna nimis.
   <font size="2">
    2
   </font>
   Dixitque Abram: Domine Deus, quid dabis mihi? ego vadam absque liberis, et filius procuratoris domus meae iste Damascus Eliezer.
   <font size="2">
    3
   </font>
   Addiditque Abram: Mihi autem non dedisti semen, et ecce vernaculus meus, haeres meus erit.
   <font size="2">
    4
   </font>
   Statimque sermo Domini factus est ad eum, dicens: Non erit hic haeres tuus, sed qui egredietur de utero tuo, ipsum habebis haeredem.
   <font size="2">
    5
   </font>
   Eduxitque eum foras, et ait illi: Suscipe caelum, et numera stellas, si potes. Et dixit ei: Sic erit semen tuum.
   <font size="2">
    6
   </font>
   Credidit Abram Deo, et reputatum est illi ad iustitiam.
  </p>
  <p>
   <font size="2">
    7
   </font>
   Dixitque ad eum: Ego Dominus qui eduxi te de Ur Chaldaeorum ut darem tibi terram istam, et possideres eam.
   <font size="2">
    8
   </font>
   At ille ait: Domine Deus, unde scire possum quod possessurus sim eam?
   <font size="2">
    9
   </font>
   Et respondens Dominus: Sume, inquit, mihi vaccam trienem, et capram trimam, et arietem annorum trium, turturem quoque et columbam.
   <font size="2">
    10
   </font>
   Qui tollens universa haec, divisit ea per medium, et utrasque partes contra se altrinsecus posuit; aves autem non divisit.
   <font size="2">
    11
   </font>
   Descenderuntque volucres super cadavera, et abigebat eas Abram.
  </p>
  <p>
   <font size="2">
    12
   </font>
   Cumque sol occumberet, sopor irruit super Abram, et horror magnus et tenebrosus invasit eum.
   <font size="2">
    13
   </font>
   Dictumque est ad eum: Scito praenoscens quod peregrinum futurum sit semen tuum in terra non sua, et subicient eos servituti, et affligent quadringentis annis.
   <font size="2">
    14
   </font>
   Verumtamen gentem, cui servituri sunt, ego iudicabo: et post haec egredientur cum magna substantia.
   <font size="2">
    15
   </font>
   Tu autem ibis ad patres tuos in pace, sepultus in senectute bona.
   <font size="2">
    16
   </font>
   Generatione autem quarta revertentur huc: necdum enim completae sunt iniquitates Amorrhaeorum usque ad praesens tempus.
  </p>
  <p>
   <font size="2">
    17
   </font>
   Cum ergo occubuisset sol, facta est caligo tenebrosa, et apparuit clibanus fumans, et lampas ignis transiens inter divisiones illas.
  </p>
  <p>
   <font size="2">
    18
   </font>
   In illo die pepigit Dominus foedus cum Abram, dicens: Semini tuo dabo terram hanc a fluvio Aegypti usque ad fluvium magnum Euphraten,
   <font size="2">
    19
   </font>
   Cinaeos, et Cenezaeos, Cedmonaeos,
   <font size="2">
    20
   </font>
   et Hethaeos, et Pherezaeos, Raphaim quoque,
   <font size="2">
    21
   </font>
   et Amorrhaeos, et Chananaeos, et Gergesaeos, et Iebusaeos.
  </p>
  <p>
   <a name="16">
   </a>
   [16]
   <font size="2">
    1
   </font>
   Igitur Sarai, uxor Abram, non genuerat liberos: sed habens ancillam aegyptiam nomine Agar,
   <font size="2">
    2
   </font>
   dixit marito suo: Ecce, conclusit me Dominus, ne parerem. Ingredere ad ancillam meam, si forte saltem ex illa suscipiam filios. Cumque ille acquiesceret deprecanti,
   <font size="2">
    3
   </font>
   tulit Agar aegyptiam ancillam suam post annos decem quam habitare coeperant in terra Chanaan: et dedit eam viro suo uxorem.
   <font size="2">
    4
   </font>
   Qui ingressus est ad eam. At illa concepisse se videns, despexit dominam suam.
  </p>
  <p>
   <font size="2">
    5
   </font>
   Dixitque Sarai ad Abram: Inique agis contra me: ego dedi ancillam meam in sinum tuum, quae videns quod conceperit, despectui me habet: Iudicet Dominus inter me et te.
   <font size="2">
    6
   </font>
   Cui respondens Abram: Ecce, ait, ancilla tua in manu tua est, utere ea ut libet. Affligente igitur eam Sarai, fugam iniit.
   <font size="2">
    7
   </font>
   Cumque invenisset eam angelus Domini iuxta fontem aquae in solitudine, qui est in via Sur in deserto,
   <font size="2">
    8
   </font>
   dixit ad illam: Agar ancilla Sarai, unde venis? et quo vadis? Quae respondit: A facie Sarai dominae meae ego fugio.
   <font size="2">
    9
   </font>
   Dixitque ei angelus Domini: Revertere ad dominam tuam, et humiliare sub manu illius.
   <font size="2">
    10
   </font>
   Et rursum: Multiplicans, inquit, multiplicabo semen tuum, et non numerabitur prae multitudine.
   <font size="2">
    11
   </font>
   Ac deinceps: Ecce, ait, concepisti, et paries filium: vocabisque nomen eius Ismael, eo quod audierit Dominus afflictionem tuam.
   <font size="2">
    12
   </font>
   Hic erit ferus homo: manus eius contra omnes, et manus omnium contra eum: et e regione universorum fratrum suorum figet tabernacula.
  </p>
  <p>
   <font size="2">
    13
   </font>
   Vocavit autem nomen Domini qui loquebatur ad eam: Tu Deus qui vidisti me. Dixit enim: Profecto hic vidi posteriora videntis me.
   <font size="2">
    14
   </font>
   Propterea appellavit puteum illum Puteum viventis et videntis me. Ipse est inter Cades et Barad.
  </p>
  <p>
   <font size="2">
    15
   </font>
   Peperitque Agar Abrae filium: qui vocavit nomen eius Ismael.
   <font size="2">
    16
   </font>
   Octoginta et sex annorum erat Abram quando peperit ei Agar Ismaelem.
  </p>
  <p>
   <a name="17">
   </a>
   [17]
   <font size="2">
    1
   </font>
   Postquam vero nonaginta et novem annorum esse coeperat, apparuit ei Dominus, dixitque ad eum: Ego Deus omnipotens: ambula coram me, et esto perfectus.
   <font size="2">
    2
   </font>
   Ponamque foedus meum inter me et te, et multiplicabo te vehementer nimis.
   <font size="2">
    3
   </font>
   Cecidit Abram pronus in faciem.
   <font size="2">
    4
   </font>
   Dixitque ei Deus: Ego sum, et pactum meum tecum, erisque pater multarum gentium.
   <font size="2">
    5
   </font>
   Nec ultra vocabitur nomen tuum Abram, sed appellaberis Abraham: quia patrem multarum gentium constitui te.
   <font size="2">
    6
   </font>
   Faciamque te crescere vehementissime, et ponam te in gentibus, regesque ex te egredientur.
   <font size="2">
    7
   </font>
   Et statuam pactum meum inter me et te, et inter semen tuum post te in generationibus suis, foedere sempiterno: ut sim Deus tuus, et seminis tui post te.
   <font size="2">
    8
   </font>
   Daboque tibi et semini tuo terram peregrinationis tuae, omnem terram Chanaan in possessionem aeternam, eroque Deus eorum.
  </p>
  <p>
   <font size="2">
    9
   </font>
   Dixit iterum Deus ad Abraham: Et tu ergo custodies pactum meum, et semen tuum post te in generationibus suis.
   <font size="2">
    10
   </font>
   Hoc est pactum meum quod observabitis inter me et vos, et semen tuum post te: circumcidetur ex vobis omne masculinum:
   <font size="2">
    11
   </font>
   et circumcidetis carnem praeputii vestri, ut sit in signum foederis inter me et vos.
   <font size="2">
    12
   </font>
   Infans octo dierum circumcidetur in vobis, omne masculinum in generationibus vestris: tam vernaculus, quam emptitius circumcidetur, et quicumque non fuerit de stirpe vestra:
   <font size="2">
    13
   </font>
   eritque pactum meum in carne vestra in foedus aeternum.
   <font size="2">
    14
   </font>
   Masculus, cuius praeputii caro circumcisa non fuerit, delebitur anima illa de populo suo: quia pactum meum irritum fecit.
  </p>
  <p>
   <font size="2">
    15
   </font>
   Dixit quoque Deus ad Abraham: Sarai uxorem tuam non vocabis Sarai, sed Saram.
   <font size="2">
    16
   </font>
   Et benedicam ei, et ex illa dabo tibi filium cui benedicturus sum: eritque in nationes, et reges populorum orientur ex eo.
   <font size="2">
    17
   </font>
   Cecidit Abraham in faciem suam, et risit, dicens in corde suo: Putasne centenario nascetur filius? et Sara nonagenaria pariet?
   <font size="2">
    18
   </font>
   Dixitque ad Deum: Utinam Ismael vivat coram te.
   <font size="2">
    19
   </font>
   Et ait Deus ad Abraham: Sara uxor tua pariet tibi filium, vocabisque nomen eius Isaac, et constituam pactum meum illi in foedus sempiternum, et semini eius post eum.
   <font size="2">
    20
   </font>
   Super Ismael quoque exaudivi te: ecce, benedicam ei, et augebo, et multiplicabo eum valde: duodecim duces generabit, et faciam illum in gentem magnam.
   <font size="2">
    21
   </font>
   Pactum vero meum statuam ad Isaac, quem pariet tibi Sara tempore isto in anno altero.
   <font size="2">
    22
   </font>
   Cumque finitus esset sermo loquentis cum eo, ascendit Deus ab Abraham.
  </p>
  <p>
   <font size="2">
    23
   </font>
   Tulit autem Abraham Ismael filium suum, et omnes vernaculos domus suae, universosque quos emerat, cunctos mares ex omnibus viris domus suae: et circumcidit carnem praeputii eorum statim in ipsa die, sicut praeceperat ei Deus.
   <font size="2">
    24
   </font>
   Abraham nonaginta et novem erat annorum quando circumcidit carnem praeputii sui.
   <font size="2">
    25
   </font>
   Et Ismael filius tredecim annos impleverat tempore circumcisionis suae.
   <font size="2">
    26
   </font>
   Eadem die circumcisus est Abraham et Ismael filius eius:
   <font size="2">
    27
   </font>
   et omnes viri domus illius, tam vernaculi, quam emptitii et alienigenae pariter circumcisi sunt.
   <font size="2">
    27
   </font>
   et omnes viri domus illius tam vernaculi quam empticii et alienigenae pariter circumcisi sunt
  </p>
  <p>
   <a name="18">
   </a>
   [18]
   <font size="2">
    1
   </font>
   Apparuit autem ei Dominus in convalle Mambre sedenti in ostio tabernaculi sui in ipso fervore diei.
   <font size="2">
    2
   </font>
   Cumque elevasset oculos, apparuerunt ei tres viri stantes prope eum: quos cum vidisset, cucurrit in occursum eorum de ostio tabernaculi, et adoravit in terram.
   <font size="2">
    3
   </font>
   Et dixit: Domine, si inveni gratiam in oculis tuis, ne transeas servum tuum:
   <font size="2">
    4
   </font>
   sed afferam pauxillum aquae, et lavate pedes vestros, et requiescite sub arbore.
   <font size="2">
    5
   </font>
   Ponamque buccellam panis, et confortate cor vestrum: postea transibitis: idcirco enim declinastis ad servum vestrum. Qui dixerunt: Fac ut locutus es.
  </p>
  <p>
   <font size="2">
    6
   </font>
   Festinavit Abraham in tabernaculum ad Saram, dixitque ei: Accelera, tria sata similae commisce, et fac subcinericios panes.
   <font size="2">
    7
   </font>
   Ipse vero ad armentum cucurrit, et tulit inde vitulum tenerrimum et optimum, deditque puero: qui festinavit et coxit illum.
   <font size="2">
    8
   </font>
   Tulit quoque butyrum et lac, et vitulum quem coxerat, et posuit coram eis: ipse vero stabat iuxta eos sub arbore.
  </p>
  <p>
   <font size="2">
    9
   </font>
   Cumque comedissent, dixerunt ad eum: Ubi est Sara uxor tua? Ille respondit: Ecce in tabernaculo est.
   <font size="2">
    10
   </font>
   Cui dixit: Revertens veniam ad te tempore isto, vita comite, et habebit filium Sara uxor tua. Quo audito, Sara risit post ostium tabernaculi.
   <font size="2">
    11
   </font>
   Erant autem ambo senes, provectaeque aetatis, et desierant Sarae fieri muliebria.
   <font size="2">
    12
   </font>
   Quae risit occulte dicens: Postquam consenui, et dominus meus vetulus est, voluptati operam dabo?
   <font size="2">
    13
   </font>
   Dixit autem Dominus ad Abraham: Quare risit Sara, dicens: Num vere paritura sum anus?
   <font size="2">
    14
   </font>
   Numquid Deo quidquam est difficile? Iuxta condictum revertar ad te hoc eodem tempore, vita comite, et habebit Sara filium.
   <font size="2">
    15
   </font>
   Negabit Sara, dicens: Non risi, timore perterrita. Dominus autem: Non est, inquit, ita: sed risisti.
  </p>
  <p>
   <font size="2">
    16
   </font>
   Cum ergo surrexissent inde viri, direxerunt oculos contra Sodomam: et Abraham simul gradiebatur, deducens eos.
   <font size="2">
    17
   </font>
   Dixitque Dominus: Num celare potero Abraham quae gesturus sum:
   <font size="2">
    18
   </font>
   cum futurus sit in gentem magnam, ac robustissimam, et benedicendae sint in illo omnes nationes terrae?
   <font size="2">
    19
   </font>
   Scio enim quod praecepturus sit filiis suis, et domui suae post se ut custodiant viam Domini, et faciant iudicium et iustitiam: ut adducat Dominus propter Abraham omnia quae locutus est ad eum.
   <font size="2">
    20
   </font>
   Dixit itaque Dominus: Clamor Sodomorum et Gomorrhae multiplicatus est, et peccatum eorum aggravatum est nimis.
   <font size="2">
    21
   </font>
   Descendam, et videbo utrum clamorem qui venit ad me, opere compleverint; an non est ita, ut sciam.
  </p>
  <p>
   <font size="2">
    22
   </font>
   Converteruntque se inde, et abierunt Sodomam: Abraham vero adhuc stabat coram Domino.
   <font size="2">
    23
   </font>
   Et appropinquans ait: Numquid perdes iustum cum impio?
   <font size="2">
    24
   </font>
   si fuerint quinquaginta iusti in civitate, peribunt simul? et non parces loco illi propter quinquaginta iustos, si fuerint in eo?
   <font size="2">
    25
   </font>
   Absit a te ut rem hanc facias, et occidas iustum cum impio, fiatque iustus sicut impius, non est hoc tuum: qui iudicas omnem terram, nequaquam facies iudicium hoc.
   <font size="2">
    26
   </font>
   Dixitque Dominus ad eum: Si invenero Sodomis quinquaginta iustos in medio civitatis, dimittam omni loco propter eos.
   <font size="2">
    27
   </font>
   Respondensque Abraham, ait: Quia semel coepi, loquar ad Dominum meum, cum sim pulvis et cinis.
   <font size="2">
    28
   </font>
   Quid si minus quinquaginta iustis quinque fuerint? delebis, propter quadraginta quinque, universam urbem? Et ait: Non delebo, si invenero ibi quadraginta quinque.
   <font size="2">
    29
   </font>
   Rursumque locutus est ad eum: Sin autem quadraginta ibi inventi fuerint, quid facies? Ait: Non percutiam propter quadraginta.
   <font size="2">
    30
   </font>
   Ne quaeso, inquit, indigneris, Domine, si loquar: quid si ibi inventi fuerint triginta? Respondit: Non faciam, si invenero ibi triginta.
   <font size="2">
    31
   </font>
   Quia semel, ait, coepi loquar ad Dominum meum: quid si ibi inventi fuerint viginti? Ait: Non interficiam propter viginti.
   <font size="2">
    32
   </font>
   Obsecro, inquit, ne irascaris, Domine, si loquar adhuc semel: quid si inventi fuerint ibi decem? Et dixit: Non delebo propter decem.
  </p>
  <p>
   <font size="2">
    33
   </font>
   Abiitque Dominus, postquam cessavit loqui ad Abraham: et ille reversus est in locum suum.
  </p>
  <p>
   <a name="19">
   </a>
   [19]
   <font size="2">
    1
   </font>
   Veneruntque duo angeli Sodomam vespere, et sedente Lot in foribus civitatis. Qui cum vidisset eos, surrexit, et ivit obviam eis: adoravitque pronus in terram,
   <font size="2">
    2
   </font>
   et dixit: Obsecro, domini, declinate in domum pueri vestri, et manete ibi: lavate pedes vestros, et mane proficiscemini in viam vestram. Qui dixerunt: Minime, sed in platea manebimus.
   <font size="2">
    3
   </font>
   Compulit illos oppido ut diverterent ad eum: ingressisque domum illius fecit convivium, et coxit azyma, et comederunt.
  </p>
  <p>
   <font size="2">
    4
   </font>
   Prius autem quam irent cubitum, viri civitatis vallaverunt domum a puero usque ad senem, omnis populus simul.
   <font size="2">
    5
   </font>
   Vocaveruntque Lot, et dixerunt ei: Ubi sunt viri qui introierunt ad te nocte? educ illos huc, ut cognoscamus eos.
   <font size="2">
    6
   </font>
   Egressus ad eos Lot, post tergum occludens ostium, ait:
   <font size="2">
    7
   </font>
   Nolite, quaeso, fratres mei, nolite malum hoc facere.
   <font size="2">
    8
   </font>
   Habeo duas filias, quae necdum cognoverunt virum: educam eas ad vos, et abutimini eis sicut vobis placuerit, dummodo viris istis nihil mali faciatis, quia ingressi sunt sub umbra culminis mei.
   <font size="2">
    9
   </font>
   At illi dixerunt: Recede illuc. Et rursus: Ingressus es, inquiunt, ut advena; numquid ut iudices? te ergo ipsum magis quam hos affligemus. Vimque faciebant Lot vehementissime: iamque prope erat ut effringerent fores.
   <font size="2">
    10
   </font>
   Et ecce miserunt manum viri, et introduxerunt ad se Lot, clauseruntque ostium:
   <font size="2">
    11
   </font>
   et eos, qui foris erant, percusserunt caecitate a minimo usque ad maximum, ita ut ostium invenire non possent.
  </p>
  <p>
   <font size="2">
    12
   </font>
   Dixerunt autem ad Lot: Habes hic quempiam tuorum? generum, aut filios, aut filias, omnes, qui tui sunt, educ de urbe hac:
   <font size="2">
    13
   </font>
   delebimus enim locum istum, eo quod increverit clamor eorum coram Domino, qui misit nos ut perdamus illos.
   <font size="2">
    14
   </font>
   Egressus itaque Lot, locutus est ad generos suos qui accepturi erant filias eius, et dixit: Surgite, egredimini de loco isto: quia delebit Dominus civitatem hanc. Et visus est eis quasi ludens loqui.
  </p>
  <p>
   <font size="2">
    15
   </font>
   Cumque esset mane, cogebant eum angeli, dicentes: Surge, tolle uxorem tuam, et duas filias quas habes: ne et tu pariter pereas in scelere civitatis.
   <font size="2">
    16
   </font>
   Dissimulante illo, apprehenderunt manum eius, et manum uxoris, ac duarum filiarum eius, eo quod parceret Dominus illi.
   <font size="2">
    17
   </font>
   Eduxeruntque eum, et posuerunt extra civitatem: ibique locuti sunt ad eum, dicentes: Salva animam tuam: noli respicere post tergum, nec stes in omni circa regione: sed in monte salvum te fac, ne et tu simul pereas.
   <font size="2">
    18
   </font>
   Dixitque Lot ad eos: Quaeso, domine mi,
   <font size="2">
    19
   </font>
   quia invenit servus tuus gratiam coram te, et magnificasti misericordiam tuam quam fecisti mecum, ut salvares animam meam, nec possum in monte salvari, ne forte apprehendat me malum, et moriar:
   <font size="2">
    20
   </font>
   est civitas haec iuxta, ad quam possum fugere, parva, et salvabor in ea: numquid non modica est, et vivet anima mea?
   <font size="2">
    21
   </font>
   Dixitque ad eum: Ecce etiam in hoc suscepi preces tuas, ut non subvertam urbem pro qua locutus es.
   <font size="2">
    22
   </font>
   Festina, et salvare ibi: quia non potero facere quidquam donec ingrediaris illuc. Idcirco vocatum est nomen urbis illius Segor.
  </p>
  <p>
   <font size="2">
    23
   </font>
   Sol egressus est super terram, et Lot ingressus est Segor.
   <font size="2">
    24
   </font>
   Igitur Dominus pluit super Sodomam et Gomorrham sulphur et ignem a Domino de caelo:
   <font size="2">
    25
   </font>
   et subvertit civitates has, et omnem circa regionem, universos habitatores urbium, et cuncta terrae virentia.
   <font size="2">
    26
   </font>
   Respiciensque uxor eius post se, versa est in statuam salis.
  </p>
  <p>
   <font size="2">
    27
   </font>
   Abraham autem consurgens mane, ubi steterat prius cum Domino,
   <font size="2">
    28
   </font>
   intuitus est Sodomam et Gomorrham, et universam terram regionis illius: viditque ascendentem favillam de terra quasi fornacis fumum.
   <font size="2">
    29
   </font>
   Cum enim subverteret Deus civitates regionis illius, recordatus Abrahae, liberavit Lot de subversione urbium in quibus habitaverat.
  </p>
  <p>
   <font size="2">
    30
   </font>
   Ascenditque Lot de Segor, et mansit in monte, duae quoque filiae eius cum eo (timuerat enim manere in Segor) et mansit in spelunca ipse, et duae filiae eius cum eo.
   <font size="2">
    31
   </font>
   Dixitque maior ad minorem: Pater noster senex est, et nullus virorum remansit in terra, qui possit ingredi ad nos iuxta morem universae terrae.
   <font size="2">
    32
   </font>
   Veni, inebriemus eum vino, dormiamusque cum eo, ut servare possimus ex patre nostro semen.
   <font size="2">
    33
   </font>
   Dederunt itaque patri suo bibere vinum nocte illa. Et ingressa est maior, dormivitque cum patre; at ille non sensit, nec quando accubuit filia, nec quando surrexit.
   <font size="2">
    34
   </font>
   Altera quoque die dixit maior ad minorem: Ecce dormivi heri cum patre meo, demus ei bibere vinum etiam hac nocte, et dormies cum eo, ut salvemus semen de patre nostro.
   <font size="2">
    35
   </font>
   Dederunt etiam et illa nocte patri suo bibere vinum, ingressaque minor filia, dormivit cum eo: et ne tunc quidem sensit quando concubuerit, vel quando illa surrexerit.
   <font size="2">
    36
   </font>
   Conceperunt ergo duae filiae Lot de patre suo.
   <font size="2">
    37
   </font>
   Peperitque maior filium, et vocavit nomen eius Moab: ipse est pater Moabitarum usque in praesentem diem.
   <font size="2">
    38
   </font>
   Minor quoque peperit filium, et vocavit nomen eius Ammon, id est, Filius populi mei: ipse est pater Ammonitarum usque hodie.
  </p>
  <p>
   <a name="20">
   </a>
   [20]
   <font size="2">
    1
   </font>
   Profectus inde Abraham in terram australem, habitavit inter Cades et Sur: et peregrinatus est in Geraris.
   <font size="2">
    2
   </font>
   Dixitque de Sara uxore suo: Soror mea est. Misit ergo Abimelech rex Gerarae, et tulit eam.
   <font size="2">
    3
   </font>
   Venit autem Deus ad Abimelech per somnium nocte, et ait illi: En morieris propter mulierem quam tulisti: habet enim virum.
   <font size="2">
    4
   </font>
   Abimelech vero non tetigerat eam, et ait: Domine, num gentem ignorantem et iustam interficies?
   <font size="2">
    5
   </font>
   nonne ipse dixit mihi: Soror mea est: et ipsa ait: Frater meus est? In simplictate cordis mei, et munditia manuum mearum feci hoc.
   <font size="2">
    6
   </font>
   Dixitque ad eum Deus: Et ego scio quod simplici corde feceris: et ideo custodivi te ne peccares in me, et non dimisi ut tangeres eam.
   <font size="2">
    7
   </font>
   Nunc ergo redde viro suo uxorem, quia propheta est: et orabit pro te, et vives: si autem nolueris reddere, scito quod morte morieris tu, et omnia quae tua sunt.
  </p>
  <p>
   <font size="2">
    8
   </font>
   Statimque de nocte consurgens Abimelech, vocavit omnes servos suos: et locutus est universa verba haec in auribus eorum, timueruntque omnes viri valde.
   <font size="2">
    9
   </font>
   Vocavit autem Abimelech etiam Abraham, et dixit ei: Quid fecisti nobis? quid peccavimus in te, quia induxisti super me et super regnum meum peccatum grande? quae non debuisti facere, fecisti nobis.
   <font size="2">
    10
   </font>
   Rursumque expostulans, ait: Quid vidisti, ut hoc faceres?
   <font size="2">
    11
   </font>
   Respondit Abraham: Cogitavi mecum, dicens: Forsitan non est timor Dei in loco isto: et interficient me propter uxorem meam:
   <font size="2">
    12
   </font>
   alias autem et vere soror mea est, filia patris mei, et non filia matris meae, et duxi eam in uxorem.
   <font size="2">
    13
   </font>
   Postquam autem eduxit me Deus de domo patris mei, dixi ad eam: Hanc misericordiam facies mecum: in omni loco, ad quem ingrediemur, dices quod frater tuus sim.
  </p>
  <p>
   <font size="2">
    14
   </font>
   Tulit igitur Abimelech oves et boves, et servos et ancillas, et dedit Abraham: reddiditque illi Saram uxorem suam,
   <font size="2">
    15
   </font>
   et ait: Terra coram vobis est, ubicumque tibi placuerit habita.
   <font size="2">
    16
   </font>
   Sarae autem dixit: Ecce mille argenteos dedi fratri tuo, hoc erit tibi in velamen oculorum ad omnes qui tecum sunt, et quocumque perrexeris: mementoque te deprehensam.
   <font size="2">
    17
   </font>
   Orante autem Abraham, sanavit Deus Abimelech et uxorem, ancillasque eius, et pepererunt:
   <font size="2">
    18
   </font>
   concluserat enim Dominus omnem vulvam domus Abimelech propter Saram uxorem Abrahae.
  </p>
  <p>
   <a name="21">
   </a>
   [21]
   <font size="2">
    1
   </font>
   Visitavit autem Dominus Saram, sicut promiserat: et implevit quae locutus est.
   <font size="2">
    2
   </font>
   Concepitque et peperit filium in senectute sua, tempore quo praedixerat ei Deus.
   <font size="2">
    3
   </font>
   Vocavitque Abraham nomen filii sui, quem genuit ei Sara, Isaac:
   <font size="2">
    4
   </font>
   et circumcidit eum octavo die, sicut praeceperat ei Deus,
   <font size="2">
    5
   </font>
   cum centum esset annorum: hac quippe aetate patris, natus est Isaac.
  </p>
  <p>
   <font size="2">
    6
   </font>
   Dixitque Sara: Risum fecit mihi Deus: quicumque audierit, corridebit mihi.
   <font size="2">
    7
   </font>
   Rursumque ait: Quis auditurus crederet Abraham quod Sara lactaret filium, quem peperit et iam seni?
  </p>
  <p>
   <font size="2">
    8
   </font>
   Crevit igitur puer, et ablactatus est: fecitque Abraham grande convivium in die ablactationis eius.
   <font size="2">
    9
   </font>
   Cumque vidisset Sara filium Agar Aegyptiae ludentem cum Isaac filio suo, dixit ad Abraham:
   <font size="2">
    10
   </font>
   Eiice ancillam hanc, et filium eius: non enim erit haeres filius ancillae cum filio meo Isaac.
   <font size="2">
    11
   </font>
   Dure accepit hoc Abraham pro filio suo.
   <font size="2">
    12
   </font>
   Cui dixit Deus: Non tibi videatur asperum super puero, et super ancilla tua: omnia quae dixerit tibi Sara, audi vocem eius: quia in Isaac vocabitur tibi semen.
   <font size="2">
    13
   </font>
   Sed et filium ancillae faciam in gentem magnam, quia semen tuum est.
  </p>
  <p>
   <font size="2">
    14
   </font>
   Surrexit itaque Abraham mane, et tollens panem et utrem aquae, imposuit scapulae eius, tradiditque puerum, et dimisit eam. Quae cum abiisset, errabat in solitudine Bersabee.
   <font size="2">
    15
   </font>
   Cumque consumpta esset aqua in utre, abiecit puerum subter unam arborum, quae ibi erant.
   <font size="2">
    16
   </font>
   Et abiit, seditque e regione procul quantum potest arcus iacere: dixit enim: Non videbo morientem puerum: et sedens contra, levavit vocem suam et flevit.
   <font size="2">
    17
   </font>
   Exaudivit autem Deus vocem pueri: vocavitque angelus Dei Agar de caelo, dicens: Quid agis Agar? noli timere: exaudivit enim Deus vocem pueri de loco in quo est.
   <font size="2">
    18
   </font>
   Surge, tolle puerum, et tene manum illius: quia in gentem magnam faciam eum.
   <font size="2">
    19
   </font>
   Aperuitque oculos eius Deus: quae videns puteum aquae, abiit, et implevit utrem, deditque puero bibere.
   <font size="2">
    20
   </font>
   Et fuit cum eo: qui crevit, et moratus est in solitudine, factusque est iuvenis sagittarius.
   <font size="2">
    21
   </font>
   Habitavitque in deserto Pharan, et accepit illi mater sua uxorem de terra Aegypti.
  </p>
  <p>
   <font size="2">
    22
   </font>
   Eodem tempore dixit Abimelech, et Phicol princeps exercitus eius, ad Abraham: Deus tecum est in universis quae agis.
   <font size="2">
    23
   </font>
   Iura ergo per Deum, ne noceas mihi, et posteris meis, stirpique meae: sed iuxta misericordiam, quam feci tibi, facies mihi, et terrae in qua versatus es advena.
   <font size="2">
    24
   </font>
   Dixitque Abraham: Ego iurabo.
  </p>
  <p>
   <font size="2">
    25
   </font>
   Et increpavit Abimelech propter puteum aquae quem vi abstulerunt servi eius.
   <font size="2">
    26
   </font>
   Responditque Abimelech: Nescivi quis fecerit hanc rem: sed et tu non indicasti mihi, et ego non audivi praeter hodie.
   <font size="2">
    27
   </font>
   Tulit itaque Abraham oves et boves, et dedit Abimelech: percusseruntque ambo foedus.
  </p>
  <p>
   <font size="2">
    28
   </font>
   Et statuit Abraham septem agnas gregis seorsum.
   <font size="2">
    29
   </font>
   Cui dixit Abimelech: Quid sibi volunt septem agnae istae, quas stare fecisti seorsum?
   <font size="2">
    30
   </font>
   At ille: Septem, inquit, agnas accipies de manu mea: ut sint mihi in testimonium, quoniam ego fodi puteum istum.
   <font size="2">
    31
   </font>
   Idcirco vocatus est locus ille Bersabee: quia ibi uterque iuravit.
   <font size="2">
    32
   </font>
   Et inierunt foedus pro puteo iuramenti.
  </p>
  <p>
   <font size="2">
    33
   </font>
   Surrexit autem Abimelech, et Phicol princeps exercitus eius, reversique sunt in terram Palaestinorum. Abraham vero plantavit nemus in Bersabee, et invocavit ibi nomen Domini Dei aeterni.
   <font size="2">
    34
   </font>
   Et fuit colonus terrae Palaestinorum diebus multis.
  </p>
  <p>
   <a name="22">
   </a>
   [22]
   <font size="2">
    1
   </font>
   Quae postquam gesta sunt, tentavit Deus Abraham, et dixit ad eum: Abraham, Abraham. At ille respondit: Adsum.
   <font size="2">
    2
   </font>
   Ait illi: Tolle filium tuum unigenitum, quem diligis, Isaac, et vade in terram visionis, atque ibi offeres eum in holocaustum super unum montium quem monstravero tibi.
  </p>
  <p>
   <font size="2">
    3
   </font>
   Igitur Abraham de nocte consurgens, stravit asinum suum, ducens secum duos iuvenes, et Isaac filium suum: cumque concidisset ligna in holocaustum, abiit ad locum quem praeceperat ei Deus.
   <font size="2">
    4
   </font>
   Die autem tertio, elevatis oculis, vidit locum procul:
   <font size="2">
    5
   </font>
   dixitque ad pueros suos: Expectate hic cum asino: ego et puer illuc usque properantes, postquam adoraverimus, revertemur ad vos.
  </p>
  <p>
   <font size="2">
    6
   </font>
   Tulit quoque ligna holocausti, et imposuit super Isaac filium suum: ipse vero portabat in manibus ignem et gladium. Cumque duo pergerent simul,
   <font size="2">
    7
   </font>
   dixit Isaac patri suo: Pater mi. At ille respondit: Quid vis, fili? Ecce, inquit, ignis et ligna: ubi est victima holocausti?
   <font size="2">
    8
   </font>
   Dixit autem Abraham: Deus providebit sibi victimam holocausti, fili mi. Pergebant ergo pariter.
   <font size="2">
    9
   </font>
   Et venerunt ad locum quem ostenderat ei Deus, in quo aedificavit altare, et desuper ligna composuit; cumque alligasset Isaac filium suum, posuit eum in altare super struem lignorum.
   <font size="2">
    10
   </font>
   Extenditque manum, et arripuit gladium, ut immolaret filium suum.
   <font size="2">
    11
   </font>
   Et ecce angelus Domini de caelo clamavit, dicens: Abraham, Abraham. Qui respondit: Adsum.
   <font size="2">
    12
   </font>
   Dixitque ei: Non extendas manum tuam super puerum, neque facias illi quidquam: nunc cognovi quod times Deum, et non pepercisti unigenito filio tuo propter me.
   <font size="2">
    13
   </font>
   Levavit Abraham oculos suos, viditque post tergum arietem inter vepres haerentem cornibus, quem assumens obtulit holocaustum pro filio.
   <font size="2">
    14
   </font>
   Appellavitque nomen loci illius, Dominus videt. Unde usque hodie dicitur: In monte Dominus videbit.
  </p>
  <p>
   <font size="2">
    15
   </font>
   Vocavit autem angelus Domini Abraham secundo de caelo, dicens:
   <font size="2">
    16
   </font>
   Per memetipsum iuravi, dicit Dominus: quia fecisti hanc rem, et non pepercisti filio tuo unigenito propter me:
   <font size="2">
    17
   </font>
   benedicam tibi, et multiplicabo semen tuum sicut stellas caeli, et velut arenam quae est in littore maris: possidebit semen tuum portas inimicorum suorum,
   <font size="2">
    18
   </font>
   et benedicentur in semine tuo omnes gentes terrae, quia obedisti voci meae.
  </p>
  <p>
   <font size="2">
    19
   </font>
   Reversus est Abraham ad pueros suos, abieruntque Bersabee simul, et habitavit ibi.
  </p>
  <p>
   <font size="2">
    20
   </font>
   His ita gestis, nuntiatum est Abrahae quod Melcha quoque genuisset filios Nachor fratri suo:
   <font size="2">
    21
   </font>
   Hus primogenitum, et Buz fratrem eius, et Camuel patrem Syrorum,
   <font size="2">
    22
   </font>
   et Cased, et Azau, Pheldas quoque et Iedlaph,
   <font size="2">
    23
   </font>
   ac Bathuel, de quo nata est Rebecca: octo istos genuit Melcha, Nachor fratri Abrahae.
   <font size="2">
    24
   </font>
   Concubina vero illius, nomine Roma, peperit Tabee, et Gaham, et Thahas, et Maacha.
  </p>
  <p>
   <a name="23">
   </a>
   [23]
   <font size="2">
    1
   </font>
   Vixit autem Sara centum viginti septem annis.
   <font size="2">
    2
   </font>
   Et mortua est in civitate Arbee, quae est Hebron, in terra Chanaan: venitque Abraham ut plangeret et fleret eam.
  </p>
  <p>
   <font size="2">
    3
   </font>
   Cumque surrexisset ab officio funeris, locutus est ad filios Heth, dicens:
   <font size="2">
    4
   </font>
   Advena sum et peregrinus apud vos: date mihi ius sepulchri vobiscum, ut sepeliam mortuum meum.
   <font size="2">
    5
   </font>
   Responderunt filii Heth, dicentes:
   <font size="2">
    6
   </font>
   Audi nos, domine: princeps Dei es apud nos: in electis sepulchris nostris sepeli mortuum tuum, nullusque te prohibere poterit quin in monumento eius sepelias mortuum tuum.
  </p>
  <p>
   <font size="2">
    7
   </font>
   Surrexit Abraham, et adoravit populum terrae, filios videlicet Heth:
   <font size="2">
    8
   </font>
   dixitque ad eos: Si placet animae vestrae ut sepeliam mortuum meum, audite me, et intercedite pro me apud Ephron filium Seor:
   <font size="2">
    9
   </font>
   ut det mihi speluncam duplicem, quam habet in extrema parte agri sui: pecunia digna tradat eam mihi coram vobis in possessionem sepulchri.
   <font size="2">
    10
   </font>
   Habitabat autem Ephron in medio filiorum Heth. Responditque Ephron ad Abraham, cunctis audientibus qui ingrediebantur portam civitatis illius, dicens:
   <font size="2">
    11
   </font>
   Nequaquam ita fiat, domine mi, sed tu magis ausculta quod loquor. Agrum trado tibi, et speluncam quae in eo est, praesentibus filiis populi mei; sepeli mortuum tuum.
  </p>
  <p>
   <font size="2">
    12
   </font>
   Adoravit Abraham coram populo terrae.
   <font size="2">
    13
   </font>
   Et locutus est ad Ephron circumstante plebe: Quaeso ut audias me: dabo pecuniam pro agro: suscipe eam, et sic sepeliam mortuum meum in eo.
   <font size="2">
    14
   </font>
   Responditque Ephron:
   <font size="2">
    15
   </font>
   Domine mi, audi me: terra, quam postulas, quadringentis siclis argenti valet: istud est pretium inter me et te: sed quantum est hoc? sepeli mortuum tuum.
   <font size="2">
    16
   </font>
   Quod cum audisset Abraham, appendit pecuniam, quam Ephron postulaverat, audientibus filiis Heth, quadringentos siclos argenti probatae monetae publicae.
  </p>
  <p>
   <font size="2">
    17
   </font>
   Confirmatusque est ager quondam Ephronis, in quo erat spelunca duplex, respiciens Mambre, tam ipse, quam spelunca, et omnes arbores eius in cunctis terminis eius per circuitum,
   <font size="2">
    18
   </font>
   Abrahae in possessionem, videntibus filiis Heth, et cunctis qui intrabant portam civitatis illius.
   <font size="2">
    19
   </font>
   Atque ita sepelivit Abraham Saram uxorem suam in spelunca agri duplici, quae respiciebat Mambre. Haec est Hebron in terra Chanaan.
   <font size="2">
    20
   </font>
   Et confirmatus est ager, et antrum quod erat in eo, Abrahae in possessionem monumenti a filiis Heth.
  </p>
  <p>
   <a name="24">
   </a>
   [24]
   <font size="2">
    1
   </font>
   Erat autem Abraham senex, dierumque multorum: et Dominus in cunctis benedixerat ei.
  </p>
  <p>
   <font size="2">
    2
   </font>
   Dixitque ad servum seniorem domus suae, qui praeerat omnibus quae habebat: Pone manum tuam subter femur meum,
   <font size="2">
    3
   </font>
   ut adiurem te per Dominum Deum caeli et terrae, ut non accipias uxorem filio meo de filiabus Chananaeorum, inter quos habito:
   <font size="2">
    4
   </font>
   sed ad terram et cognationem meam proficiscaris et inde accipias uxorem filio meo Isaac.
  </p>
  <p>
   <font size="2">
    5
   </font>
   Respondit servus: Si noluerit mulier venire mecum in terram hanc, numquid reducere debeo filium tuum ad locum, de quo egressus es?
   <font size="2">
    6
   </font>
   Dixitque Abraham: Cave nequando reducas filium meum illuc.
   <font size="2">
    7
   </font>
   Dominus Deus caeli, qui tulit me de domo patris mei, et de terra nativitatis meae, qui locutus est mihi, et iuravit mihi, dicens: Semini tuo dabo terram hanc: ipse mittet angelum suum coram te, et accipies inde uxorem filio meo:
   <font size="2">
    8
   </font>
   sin autem mulier noluerit sequi te, non teneberis iuramento: filium meum tantum ne reducas illuc.
   <font size="2">
    9
   </font>
   Posuit ergo servus manum sub femore Abraham domini sui, et iuravit illi super sermone hoc.
  </p>
  <p>
   <font size="2">
    10
   </font>
   Tulitque decem camelos de grege domini sui, et abiit, ex omnibus bonis eius portans secum, profectusque perrexit in Mesopotamiam ad urbem Nachor.
  </p>
  <p>
   <font size="2">
    11
   </font>
   Cumque camelos fecisset accumbere extra oppidum iuxta puteum aquae vespere, tempore quo solent mulieres egredi ad hauriendam aquam, dixit:
   <font size="2">
    12
   </font>
   Domine Deus domini mei Abraham, occurre, obsecro, mihi hodie, et fac misericordiam cum domino meo Abraham.
   <font size="2">
    13
   </font>
   Ecce ego sto prope fontem aquae, et filiae habitatorum huius civitatis egredientur ad hauriendam aquam.
   <font size="2">
    14
   </font>
   Igitur puella, cui ego dixero: inclina hydriam tuam ut bibam: et illa responderit: Bibe, quin et camelis tuis dabo potum: ipsa est quam praeparasti servo tuo Isaac: et per hoc intelligam quod feceris misericordiam cum domino meo.
  </p>
  <p>
   <font size="2">
    15
   </font>
   Necdum intra se verba compleverat, et ecce Rebecca egrediebatur, filia Bathuel, filii Melchae uxoris Nachor fratris Abraham, habens hydriam in scapula sua:
   <font size="2">
    16
   </font>
   puella decora nimis, virgoque pulcherrima, et incognita viro: descenderat autem ad fontem, et impleverat hydriam, ac revertebatur.
   <font size="2">
    17
   </font>
   Occurritque ei servus, et ait: Pauxillum aquae mihi ad bibendum praebe de hydria tua.
   <font size="2">
    18
   </font>
   Quae respondit: Bibe, domine mi: celeriterque deposuit hydriam super ulnam suam, et dedit ei potum.
   <font size="2">
    19
   </font>
   Cumque ille bibisset, adiecit: Quin et camelis tuis hauriam aquam, donec cuncti bibant.
   <font size="2">
    20
   </font>
   Effundensque hydriam in canalibus, recurrit ad puteum ut hauriret aquam: et haustam omnibus camelis dedit.
   <font size="2">
    21
   </font>
   Ipse autem contemplabatur eam tacitus, scire volens utrum prosperum iter suum fecisset Dominus, an non.
  </p>
  <p>
   <font size="2">
    22
   </font>
   Postquam autem biberunt cameli, protulit vir inaures aureas, appendentes siclos duos, et armillas totidem pondo siclorum decem.
   <font size="2">
    23
   </font>
   Dixitque ad eam: Cuius es filia? indica mihi, est in domo patris tui locus ad manendum?
   <font size="2">
    24
   </font>
   Quae respondit: Filia sum Bathuelis, filii Melchae, quem peperit ipsi Nachor.
   <font size="2">
    25
   </font>
   Et addidit, dicens: Palearum quoque et foeni plurimum est apud nos, et locus spatiosus ad manendum.
  </p>
  <p>
   <font size="2">
    26
   </font>
   Inclinavit se homo, et adoravit Dominum,
   <font size="2">
    27
   </font>
   dicens: Benedictus Dominus Deus domini mei Abraham, qui non abstulit misericordiam et veritatem suam a domino meo, et recto itinere me perduxit in domum fratris domini mei.
  </p>
  <p>
   <font size="2">
    28
   </font>
   Cucurrit itaque puella, et nuntiavit in domum matris suae omnia quae audierat.
  </p>
  <p>
   <font size="2">
    29
   </font>
   Habebat autem Rebecca fratrem nomine Laban, qui festinus egressus est ad hominem, ubi erat fons.
   <font size="2">
    30
   </font>
   Cumque vidisset inaures et armillas in manibus sororis suae, et audisset cuncta verba referentis: Haec locutus est mihi homo: venit ad virum qui stabat iuxta camelos, et prope fontem aquae:
   <font size="2">
    31
   </font>
   dixitque ad eum: Ingredere, benedicte Domini: cur foris stas? praeparavi domum, et locum camelis.
   <font size="2">
    32
   </font>
   Et introduxit eum in hospitium: ac destravit camelos, deditque paleas et foenum, et aquam ad lavandos pedes eius, et virorum qui venerant cum eo.
   <font size="2">
    33
   </font>
   Et appositus est in conspectu eius panis. Qui ait: Non comedam, donec loquar sermones meos. Respondit ei: Loquere.
  </p>
  <p>
   <font size="2">
    34
   </font>
   At ille: Servus, inquit, Abraham sum:
   <font size="2">
    35
   </font>
   et Dominus benedixit domino meo valde, magnificatusque est: et dedit ei oves et boves, argentum et aurum, servos et ancillas, camelos et asinos.
   <font size="2">
    36
   </font>
   Et peperit Sara uxor domini mei filium domino meo in senectute sua, deditque illi omnia quae habuerat.
   <font size="2">
    37
   </font>
   Et adiuravit me dominus meus, dicens: Non accipies uxorem filio meo de filiabus Chananaeorum, in quorum terra habito:
   <font size="2">
    38
   </font>
   sed ad domum patris mei perges, et de cognatione mea accipies uxorem filio meo.
   <font size="2">
    39
   </font>
   Ego vero respondi domino meo: Quid si noluerit venire mecum mulier?
   <font size="2">
    40
   </font>
   Dominus, ait, in cuius conspectu ambulo, mittet angelum suum tecum, et diriget viam tuam: accipiesque uxorem filio meo de cognatione mea, et de domo patris mei.
   <font size="2">
    41
   </font>
   Innocens eris a maledictione mea, cum veneris ad propinquos meos, et non dederint tibi.
  </p>
  <p>
   <font size="2">
    42
   </font>
   Veni ergo hodie ad fontem aquae, et dixi: Domine Deus domini mei Abraham, si direxisti viam meam, in qua nunc ambulo,
   <font size="2">
    43
   </font>
   ecce sto iuxta fontem aquae, et virgo, quae egredietur ad hauriendam aquam, audierit a me: Da mihi pauxillum aquae ad bibendum ex hydria tua:
   <font size="2">
    44
   </font>
   et dixerit mihi: Et tu bibe, et camelis tuis hauriam: ipsa est mulier, quam praeparavit Dominus filio domini mei.
  </p>
  <p>
   <font size="2">
    45
   </font>
   Dumque haec tacitus mecum volverem, apparuit Rebecca veniens cum hydria, quam portabat in scapula: descenditque ad fontem, et hausit aquam. Et aio ad eam: Da mihi paululum bibere.
   <font size="2">
    46
   </font>
   Quae festinans deposuit hydriam de humero, et dixit mihi: Et tu bibe, et camelis tuis tribuam potum. Bibi, et adaquavit camelos.
   <font size="2">
    47
   </font>
   Interrogavique eam, et dixi: Cuius es filia? Quae respondit: Filia Bathuelis sum, filii Nachor, quem peperit ei Melcha.
  </p>
  <p>
   Suspendi itaque inaures ad ornandam faciem eius, et armillas posui in manibus eius.
   <font size="2">
    48
   </font>
   Pronusque adoravi Dominum, benedicens Domino Deo domini mei Abraham, qui perduxit me recto itinere, ut sumerem filiam fratris domini mei filio eius.
   <font size="2">
    49
   </font>
   Quam ob rem si facitis misericordiam et veritatem cum domino meo, indicate mihi: sin autem aliud placet, et hoc dicite mihi, ut vadam ad dextram, sive ad sinistram.
  </p>
  <p>
   <font size="2">
    50
   </font>
   Responderuntque Laban et Bathuel: A Domino egressus est sermo: non possumus extra placitum eius quidquam aliud loqui tecum.
   <font size="2">
    51
   </font>
   En Rebecca coram te est, tolle eam, et proficiscere, et sit uxor filii domini tui, sicut locutus est Dominus.
  </p>
  <p>
   <font size="2">
    52
   </font>
   Quod cum audisset puer Abraham, procidens adoravit in terram Dominum.
   <font size="2">
    53
   </font>
   Prolatisque vasis argenteis, et aureis, ac vestibus, dedit ea Rebecca pro munere: fratribus quoque eius et matri dona obtulit.
   <font size="2">
    54
   </font>
   Inito convivio, vescentes pariter et bibentes manserunt ibi.
  </p>
  <p>
   Surgens autem mane, locutus est puer: Dimitte me, ut vadam ad dominum meum.
   <font size="2">
    55
   </font>
   Responderuntque fratres eius et mater: Maneat puella saltem decem dies apud nos, et postea proficiscetur.
   <font size="2">
    56
   </font>
   Nolite, ait, me retinere, quia Dominus direxit viam meam: dimittite me ut pergam ad dominum meum.
   <font size="2">
    57
   </font>
   Et dixerunt: Vocemus puellam, et quaeramus ipsius voluntatem.
   <font size="2">
    58
   </font>
   Cumque vocata venisset, sciscitati sunt: Vis ire cum homine isto? Quae ait: Vadam.
  </p>
  <p>
   <font size="2">
    59
   </font>
   Dimiserunt ergo eam, et nutricem illius, servumque Abraham, et comites eius,
   <font size="2">
    60
   </font>
   imprecantes prospera sorori suae, atque dicentes: Soror nostra es, crescas in mille millia, et possideat semen tuum portas inimicorum suorum.
  </p>
  <p>
   <font size="2">
    61
   </font>
   Igitur Rebecca et puellae illius, ascensis camelis, secutae sunt virum: qui festinus revertebatur ad dominum suum.
  </p>
  <p>
   <font size="2">
    62
   </font>
   Eo autem tempore deambulabat Isaac per viam quae ducit ad puteum, cuius nomen est Viventis et videntis: habitabat enim in terra australi:
   <font size="2">
    63
   </font>
   et egressus fuerat ad meditandum in agro, inclinata iam die: cumque elevasset oculos, vidit camelos venientes procul.
   <font size="2">
    64
   </font>
   Rebecca quoque, conspecto Isaac, descendit de camelo,
   <font size="2">
    65
   </font>
   et ait ad puerum: Quis est ille homo qui venit per agrum in occursum nobis? Dixitque ei: ipse est dominus meus. At illa tollens cito pallium, operuit se.
   <font size="2">
    66
   </font>
   Servus autem cuncta, quae gesserat, narravit Isaac.
   <font size="2">
    67
   </font>
   Qui introduxit eam in tabernaculum Sarae matris suae, et accepit eam uxorem: et in tantum dilexit eam, ut dolorem, qui ex morte matris eius acciderat, temperaret.
  </p>
  <p>
   <a name="25">
   </a>
   [25]
   <font size="2">
    1
   </font>
   Abraham vero aliam duxit uxorem nomine Ceturam:
   <font size="2">
    2
   </font>
   quae peperit ei Zamran et Iecsan, et Madam, et Madian, et Iesboc, et Sue.
   <font size="2">
    3
   </font>
   Iecsan quoque genuit Saba et Dadan. Filii Dadan fuerunt Assurim, et Latusim, et Loomin.
   <font size="2">
    4
   </font>
   At vero ex Madian ortus est Epha, et Opher, et Henoch, et Abida, et Eldaa: omnes hi filii Ceturae.
  </p>
  <p>
   <font size="2">
    5
   </font>
   Deditque Abraham cuncta quae possederat, Isaac:
   <font size="2">
    6
   </font>
   filiis autem concubinarum largitus est munera, et separavit eos ab Isaac filio suo, dum adhuc ipse viveret, ad plagam orientalem.
  </p>
  <p>
   <font size="2">
    7
   </font>
   Fuerunt autem dies vitae Abrahae, centum septuaginta quinque anni.
   <font size="2">
    8
   </font>
   Et deficiens mortuus est in senectute bona, provectaeque aetatis et plenus dierum: congregatusque est ad populum suum.
   <font size="2">
    9
   </font>
   Et sepelierunt eum Isaac et Ismael filii sui in spelunca duplici, quae sita est in agro Ephron filii Seor Hethaei, e regione Mambre,
   <font size="2">
    10
   </font>
   quem emerat a filiis Heth: ibi sepultus est ipse, et Sara uxor eius.
  </p>
  <p>
   <font size="2">
    11
   </font>
   Et post obitum illius benedixit Deus Isaac filio eius, qui habitabat iuxta puteum nomine Viventis et videntis.
  </p>
  <p>
   <font size="2">
    12
   </font>
   Hae sunt generationes Ismael filii Abrahae, quem peperit ei Agar Aegyptia, famula Sarae: et
   <font size="2">
    13
   </font>
   haec nomina filiorum eius in vocabulis et generationibus suis. Primogenitus Ismaelis Nabaioth, deinde Cedar, et Adbeel, et Mabsam,
   <font size="2">
    14
   </font>
   Masma quoque, et Duma, et Massa,
   <font size="2">
    15
   </font>
   Hadar, et Thema, et Iethur, et Naphis, et Cedma.
   <font size="2">
    16
   </font>
   Isti sunt filii Ismaelis: et haec nomina per castella et oppida eorum, duodecim principes tribuum suarum.
  </p>
  <p>
   <font size="2">
    17
   </font>
   Et facti sunt anni vitae Ismaelis centum triginta septem, deficiensque mortuus est, et appositus ad populum suum.
   <font size="2">
    18
   </font>
   Habitavit autem ab Hevila usque Sur, quae respicit Aegyptum introeuntibus Assyrios; coram cunctis fratribus suis obiit.
  </p>
  <p>
   <font size="2">
    19
   </font>
   Hae quoque sunt generationes Isaac filii Abraham: Abraham genuit Isaac:
   <font size="2">
    20
   </font>
   qui cum quadraginta esset annorum, duxit uxorem Rebeccam filiam Bathuelis Syri de Mesopotamia, sororem Laban.
   <font size="2">
    21
   </font>
   Deprecatusque est Isaac Dominum pro uxore sua, eo quod esset sterilis: qui exaudivit eum, et dedit conceptum Rebeccae.
   <font size="2">
    22
   </font>
   Sed collidebantur in utero eius parvuli; quae ait: Si sic mihi futurum erat, quid necesse fuit concipere? perrexitque ut consuleret Dominum.
   <font size="2">
    23
   </font>
   Qui respondens ait: Duae gentes sunt in utero tuo, et duo populi ex ventre tuo dividentur, populusque populum superabit, et maior serviet minori.
  </p>
  <p>
   <font size="2">
    24
   </font>
   Iam tempus pariendi advenerat, et ecce gemini in utero eius reperti sunt.
   <font size="2">
    25
   </font>
   Qui prior egressus est, rufus erat, et totus in morem pellis hispidus: vocatumque est nomen eius Esau. Protinus alter egrediens, plantam fratris tenebat manu: et idcirco appellavit eum Iacob.
   <font size="2">
    26
   </font>
   Sexagenarius erat Isaac quando nati sunt ei parvuli.
  </p>
  <p>
   <font size="2">
    27
   </font>
   Quibus adultis, factus est Esau vir gnarus venandi, et homo agricola: Iacob autem vir simplex habitabat in tabernaculis.
   <font size="2">
    28
   </font>
   Isaac amabat Esau, eo quod de venationibus illius vesceretur: et Rebecca diligebat Iacob.
   <font size="2">
    29
   </font>
   Coxit autem Iacob pulmentum: ad quem cum venisset Esau de agro lassus,
   <font size="2">
    30
   </font>
   ait: Da mihi de coctione hac rufa, quia oppido lassus sum. Quam ob causam vocatum est nomen eius Edom.
   <font size="2">
    31
   </font>
   Cui dixit Iacob: Vende mihi primogenita tua.
   <font size="2">
    32
   </font>
   Ille respondit: En morior, quid mihi proderunt primogenita?
   <font size="2">
    33
   </font>
   Ait Iacob: iura ergo mihi. Iuravit ei Esau et vendidit primogenita.
   <font size="2">
    34
   </font>
   Et sic, accepto pane et lentis edulio, comedit et bibit, et abiit, parvipendens quod primogenita vendidisset.
  </p>
  <p>
   <a name="26">
   </a>
   [26]
   <font size="2">
    1
   </font>
   Orta autem fame super terram post eam sterilitatem, quae acciderat in diebus Abraham, abiit Isaac ad Abimelech regem Palaestinorum in Gerara.
   <font size="2">
    2
   </font>
   Apparuitque ei Dominus, et ait: Ne descendas in Aegyptum, sed quiesce in terra quam dixero tibi,
   <font size="2">
    3
   </font>
   et peregrinare in ea: eroque tecum, et benedicam tibi: tibi enim et semini tuo dabo universas regiones has, complens iuramentum quod spopondi Abraham patri tuo.
   <font size="2">
    4
   </font>
   Et multiplicabo semen tuum sicut stellas caeli: daboque posteris tuis universas regiones has: et benedicentur in semine tuo omnes gentes terrae,
   <font size="2">
    5
   </font>
   eo quod obedierit Abraham voci meae, et custodierit praecepta et mandata mea, et caeremonias legesque servaverit.
   <font size="2">
    6
   </font>
   Mansit itaque Isaac in Geraris.
  </p>
  <p>
   <font size="2">
    7
   </font>
   Qui cum interrogaretur a viris loci illius super uxore sua, respondit: Soror mea est: timuerat enim confiteri quod sibi esset sociata coniugio, reputans ne forte interficerent eum propter illius pulchritudinem.
   <font size="2">
    8
   </font>
   Cumque pertransissent dies plurimi, et ibidem moraretur, prospiciens Abimelech rex Palaestinorum per fenestram, vidit eum iocantem cum Rebecca uxore sua.
   <font size="2">
    9
   </font>
   Et accersito eo, ait: Perspicuum est quod uxor tua sit: cur mentitus es eam sororem tuam esse? Respondit: Timui ne morerer propter eam.
   <font size="2">
    10
   </font>
   Dixitque Abimelech: Quare imposuisti nobis? potuit coire quispiam de populo cum uxore tua, et induxeras super nos grande peccatum. Praecepitque omni populo, dicens:
   <font size="2">
    11
   </font>
   Qui tetigerit hominis huius uxorem, morte morietur.
  </p>
  <p>
   <font size="2">
    12
   </font>
   Sevit autem Isaac in terra illa, et invenit in ipso anno centuplum: benedixitque ei Dominus.
   <font size="2">
    13
   </font>
   Et locupletatus est homo, et ibat proficiens atque succrescens, donec magnus vehementer effectus est:
   <font size="2">
    14
   </font>
   habuit quoque possessiones ovium et armentorum, et familiae plurimum.
  </p>
  <p>
   Ob hoc invidentes ei Palaestini,
   <font size="2">
    15
   </font>
   omnes puteos, quos foderant servi patris illius Abraham, illo tempore obstruxerunt, implentes humo:
   <font size="2">
    16
   </font>
   in tantum, ut ipse Abimelech diceret ad Isaac: Recede a nobis, quoniam potentior nobis factus es valde.
  </p>
  <p>
   <font size="2">
    17
   </font>
   Et ille discedens, ut veniret ad torrentem Gerarae, habitaretque ibi,
   <font size="2">
    18
   </font>
   rursum fodit alios puteos, quos foderant servi patris sui Abraham, et quos, illo mortuo, olim obstruxerant Philisthiim: appellavitque eos eisdem nominibus quibus ante pater vocaverat.
   <font size="2">
    19
   </font>
   Foderuntque in torrente, et repererunt aquam vivam.
   <font size="2">
    20
   </font>
   Sed et ibi iurgium fuit pastorum Gerarae adversus pastores Isaac, dicentium: Nostra est aqua, quam ob rem nomen putei ex eo, quod acciderat, vocavit Calumniam.
   <font size="2">
    21
   </font>
   Foderunt autem et alium: et pro illo quoque rixati sunt, appellavitque eum inimicitias.
   <font size="2">
    22
   </font>
   Profectus inde fodit alium puteum, pro quo non contenderunt: itaque vocavit nomen eius Latitudo, dicens: Nunc dilatavit nos Dominus, et fecit crescere super terram.
  </p>
  <p>
   <font size="2">
    23
   </font>
   Ascendit autem ex illo loco in Bersabee,
   <font size="2">
    24
   </font>
   ubi apparuit ei Dominus in ipsa nocte, dicens: Ego sum Deus Abraham patris tui: noli timere, quia ego tecum sum: benedicam tibi, et multiplicabo semen tuum propter servum meum Abraham.
  </p>
  <p>
   <font size="2">
    25
   </font>
   Itaque aedificavit ibi altare: et invocato nomine Domini, extendit tabernaculum, praecepitque servis suis ut foderunt puteum.
  </p>
  <p>
   <font size="2">
    26
   </font>
   Ad quem locum cum venissent de Geraris Abimelech, et Ochozath amicus illius, et Phico, dux militum,
   <font size="2">
    27
   </font>
   locutus est eis Isaac: Quid venistis ad me, hominem quem odistis, et expulistis a vobis?
   <font size="2">
    28
   </font>
   Qui responderunt: Vidimus tecum esse Dominum, et idcirco nos diximus: Sit iuramentum inter nos, et ineamus foedus,
   <font size="2">
    29
   </font>
   ut non facias nobis quidquam mali, sicut et nos nihil tuorum attigimus, nec fecimus quod te laederet: sed cum pace dimisimus auctum benedictione Domini.
   <font size="2">
    30
   </font>
   Fecit ergo eis convivium, et post cibum et potum
   <font size="2">
    31
   </font>
   surgentes mane, iuraverunt sibi mutuo: dimisitque eos Isaac pacifice in locum suum.
  </p>
  <p>
   <font size="2">
    32
   </font>
   Ecce autem venerunt in ipso die servi Isaac annuntiantes ei de puteo, quem foderant, atque dicentes: Invenimus aquam.
   <font size="2">
    33
   </font>
   Unde appellavit eum Abundantiam: et nomen urbi impositum est Bersabee, usque in praesentem diem.
   <font size="2">
    34
   </font>
   Esau vero quadragenarius duxit uxores, Iudith filiam Beeri Hethaei, et Basemath filiam Elon eiusdem loci:
   <font size="2">
    35
   </font>
   quae ambae offenderant animum Isaac et Rebeccae.
  </p>
  <p>
   <a name="27">
   </a>
   [27]
   <font size="2">
    1
   </font>
   Senuit autem Isaac, et caligaverunt oculi eius, et videre non poterat: vocavitque Esau filium suum maiorem, et dixit ei: Fili mi? Cui respondit: Adsum.
   <font size="2">
    2
   </font>
   Cui pater: Vides, inquit, quod senuerim, et ignorem diem mortis meae.
   <font size="2">
    3
   </font>
   Sume arma tua, pharetram, et arcum, et egredere foras: cumque venatu aliquid apprehenderis,
   <font size="2">
    4
   </font>
   fac mihi inde pulmentum sicut velle me nosti, et affer ut comedam: et benedicat tibi anima mea antequam moriar.
  </p>
  <p>
   <font size="2">
    5
   </font>
   Quod cum audisset Rebecca, et ille abiisset in agrum ut iussionem patris impleret,
   <font size="2">
    6
   </font>
   dixit filio suo Iacob: Audivi patrem tuum loquentem cum Esau fratre tuo, et dicentem ei:
   <font size="2">
    7
   </font>
   Affer mihi de venatione tua, et fac cibos ut comedam, et benedicam tibi coram Domino antequam moriar.
   <font size="2">
    8
   </font>
   Nunc ergo, fili mi, acquiesce consiliis meis:
   <font size="2">
    9
   </font>
   et pergens ad gregem, affer mihi duos haedos optimos, ut faciam ex eis escas patri tuo, quibus libenter vescitur:
   <font size="2">
    10
   </font>
   quas cum intuleris, et comederit, benedicat tibi priusquam moriatur.
   <font size="2">
    11
   </font>
   Cui ille respondit: Nosti quod Esau frater meus homo pilosus sit, et ego lenis:
   <font size="2">
    12
   </font>
   si attrectaverit me pater meus, et senserit, timeo ne putet me sibi voluisse illudere, et inducam super me maledictionem pro benedictione.
   <font size="2">
    13
   </font>
   Ad quem mater: In me sit, ait, ista maledictio, fili mi: tantum audi vocem meam, et pergens, affer quae dixi.
  </p>
  <p>
   <font size="2">
    14
   </font>
   Abiit, et attulit, deditque matri. Paravit illa cibos, sicut velle noverat patrem illius.
   <font size="2">
    15
   </font>
   Et vestibus Esau valde bonis, quas apud se habebat domi, induit eum:
   <font size="2">
    16
   </font>
   pelliculasque haedorum circumdedit manibus, et colli nuda protexit:
   <font size="2">
    17
   </font>
   deditque pulmentum, et panes, quos coxerat, tradidit.
  </p>
  <p>
   <font size="2">
    18
   </font>
   Quibus illatis, dixit: Pater mi? At ille respondit: Audio. Quis es tu, fili mi?
   <font size="2">
    19
   </font>
   Dixitque Iacob: Ego sum primogenitus tuus Esau: feci sicut praecepisti mihi: surge, sede, et comede de venatione mea, ut benedicat mihi anima tua.
   <font size="2">
    20
   </font>
   Rursumque Isaac ad filium suum: Quomodo, inquit, tam cito invenire potuisti, fili mi? Qui respondit: Voluntas Dei fuit ut cito occurreret mihi quod volebam.
  </p>
  <p>
   <font size="2">
    21
   </font>
   Dixitque Isaac: Accede huc, ut tangam te, fili mi, et probem utrum tu sis filius meus Esau, an non.
   <font size="2">
    22
   </font>
   Accessit ille ad patrem, et palpato eo, dixit Isaac: Vox quidem, vox Iacob est: sed manus, manus sunt Esau.
   <font size="2">
    23
   </font>
   Et non cognovit eum, quia pilosae manus similitudinem maioris expresserant. Benedicens ergo illi,
   <font size="2">
    24
   </font>
   ait: Tu es filius meus Esau? Respondit: Ego sum.
  </p>
  <p>
   <font size="2">
    25
   </font>
   At ille: Affer mihi, inquit, cibos de venatione tua, fili mi, ut benedicat tibi anima mea. Quos cum oblatos comedisset, obtulit ei etiam vinum. Quo hausto,
   <font size="2">
    26
   </font>
   dixit ad eum: Accede ad me, et da mihi osculum, fili mi.
   <font size="2">
    27
   </font>
   Accessit, et osculatus est eum. Statimque ut sensit vestimentorum illius fragrantiam, benedicens illi, ait: Ecce odor filii mei sicut odor agri pleni, cui benedixit Dominus.
   <font size="2">
    28
   </font>
   Det tibi Deus de rore caeli et de pinguedine terrae abundantiam frumenti et vini.
   <font size="2">
    29
   </font>
   Et serviant tibi populi, et adorent te tribus: esto dominus fratrum tuorum, et incurventur ante te filii matris tuae: qui maledixerit tibi, sit ille maledictus, et qui benedixerit tibi, benedictionibus repleatur.
  </p>
  <p>
   <font size="2">
    30
   </font>
   Vix Isaac sermonem impleverat, et egresso Iacob foras, venit Esau,
   <font size="2">
    31
   </font>
   coctosque de venatione cibos intulit patri, dicens: Surge, pater mi, et comede de venatione filii tui, ut benedicat mihi anima tua.
   <font size="2">
    32
   </font>
   Dixitque illi Isaac: Quis enim es tu? Qui respondit: Ego sum filius tuus primogenitus Esau.
   <font size="2">
    33
   </font>
   Expavit Isaac stupore vehementi: et ultra quam credi potest admirans, ait: Quis igitur ille est qui dudum captam venationem attulit mihi, et comedi ex omnibus priusquam tu venires; benedixique ei, et erit benedictus?
  </p>
  <p>
   <font size="2">
    34
   </font>
   Auditis Esau sermonibus patris, irrugiit clamore magno: et consternatus, ait: Benedic etiam et mihi, pater mi.
   <font size="2">
    35
   </font>
   Qui ait: Venit germanus tuus fraudulenter, et accepit benedictionem tuam.
   <font size="2">
    36
   </font>
   At ille subiunxit: Iuste vocatum est nomen eius Iacob: supplantavit enim me en altera vice: primogenita mea ante tulit, et nunc secundo surripuit benedictionem meam.
  </p>
  <p>
   Rursumque ad patrem: Numquid non reservasti, ait, et mihi benedictionem?
   <font size="2">
    37
   </font>
   Respondit Isaac: Dominum tuum illum constitui, et omnes fratres eius servituti illius subiugavi; frumento et vino stabilivi eum: et tibi post haec, fili mi, ultra quid faciam?
   <font size="2">
    38
   </font>
   Cui Esau: Num unam, inquit, tantum benedictionem habes, pater? mihi quoque obsecro ut benedicas. Cumque eiulatu magno fleret,
   <font size="2">
    39
   </font>
   motus Isaac, dixit ad eum: In pinguedine terrae, et in rore caeli desuper,
   <font size="2">
    40
   </font>
   erit benedictio tua. Vives in gladio, et fratri tuo servies: tempusque veniet, cum excutias et solvas iugum eius de cervicibus tuis.
  </p>
  <p>
   <font size="2">
    41
   </font>
   Oderat ergo semper Esau Iacob pro benedictione qua benedixerat ei pater: dixitque in corde suo: Venient dies luctus patris mei, et occidam Iacob fratrem meum.
   <font size="2">
    42
   </font>
   Nuntiata sunt haec Rebeccae: quae mittens et vocans Iacob filium suum, dixit ad eum: Ecce Esau frater tuus minatur ut occidat te.
   <font size="2">
    43
   </font>
   Nunc ergo, fili mi, audi vocem meam, et consurgens fuge ad Laban fratrem meum in Haran:
   <font size="2">
    44
   </font>
   habitabisque cum eo dies paucos, donec requiescat furor fratris tui,
   <font size="2">
    45
   </font>
   et cesset indignatio eius, obliviscaturque eorum quae fecisti in eum: postea mittam, et adducam te inde huc: cur utroque orbabor filio in uno die?
  </p>
  <p>
   <font size="2">
    46
   </font>
   Dixitque Rebecca ad Isaac: Taedet me vitae meae propter filias Heth: si acceperit Iacob uxorem de stirpe huius terrae, nolo vivere.
  </p>
  <p>
   <a name="28">
   </a>
   [28]
   <font size="2">
    1
   </font>
   Vocavit itaque Isaac Iacob, et benedixit eum, praecepitque ei dicens: Noli accipere coniugem de genere Chanaan:
   <font size="2">
    2
   </font>
   sed vade, et proficiscere in Mesopotamiam Syriae, ad domum Bathuel patris matris tuae, et accipe tibi inde uxorem de filiabus Laban avunculi tui.
   <font size="2">
    3
   </font>
   Deus autem omnipotens benedicat tibi, et crescere te faciat, atque multiplicet, ut sis in turbas populorum.
   <font size="2">
    4
   </font>
   Et det tibi benedictiones Abrahae, et semini tuo post te: ut possideas terram peregrinationis tuae, quam pollicitus est avo tuo.
   <font size="2">
    5
   </font>
   Cumque dimisisset eum Isaac, profectus venit in Mesopotamiam Syriae ad Laban filium Bathuel Syri, fratrem Rebeccae matris suae.
  </p>
  <p>
   <font size="2">
    6
   </font>
   Videns autem Esau quod benedixisset pater suus Iacob, et misisset eum in Mesopotamiam Syriae, ut inde uxorem duceret; et quod post benedictionem praecepisset ei, dicens: Non accipies uxorem de filiabus Chanaan:
   <font size="2">
    7
   </font>
   quodque obediens Iacob parentibus suis isset in Syriam:
   <font size="2">
    8
   </font>
   probans quoque quod non libenter aspiceret filias Chanaan pater suus:
   <font size="2">
    9
   </font>
   ivit ad Ismaelem, et duxit uxorem absque iis, quas prius habebat, Maheleth filiam Ismael filii Abraham, sororem Nabaioth.
  </p>
  <p>
   <font size="2">
    10
   </font>
   Igitur egressus Iacob de Bersabee, pergebat Haran.
   <font size="2">
    11
   </font>
   Cumque venisset ad quemdam locum, et vellet in eo requiescere post solis occubitum, tulit de lapidibus qui iacebant, et supponens capiti suo, dormivit in eodem loco.
   <font size="2">
    12
   </font>
   Viditque in somnis scalam stantem super terram, et cacumen illius tangens caelum: angelos quoque Dei ascendentes et descendentes per eam,
   <font size="2">
    13
   </font>
   et Dominum innixum scalae dicentem sibi: Ego sum Dominus Deus Abraham patris tui, et Deus Isaac: terram, in qua dormis, tibi dabo et semini tuo.
   <font size="2">
    14
   </font>
   Eritque semen tuum quasi pulvis terrae: dilataberis ad occidentem, et orientem, et septentrionem, et meridiem: et benedicentur in te et in semine tuo cunctae tribus terrae.
   <font size="2">
    15
   </font>
   Et ero custos tuus quocumque perrexeris, et reducam te in terram hanc: nec dimittam nisi complevero universa quae dixi.
  </p>
  <p>
   <font size="2">
    16
   </font>
   Cumque evigilasset Iacob de somno, ait: Vere Dominus est in loco isto, et ego nesciebam.
   <font size="2">
    17
   </font>
   Pavensque, Quam terribilis est, inquit, locus iste! non est hic aliud nisi domus Dei, et porta caeli.
   <font size="2">
    18
   </font>
   Surgens ergo Iacob mane, tulit lapidem quem supposuerat capiti suo, et erexit in titulum, fundens oleum desuper.
   <font size="2">
    19
   </font>
   Appellavitque nomen urbis Bethel, quae prius Luza vocabatur.
  </p>
  <p>
   <font size="2">
    20
   </font>
   Vovit etiam votum, dicens: Si fuerit Deus mecum, et custodierit me in via, per quam ego ambulo, et dederit mihi panem ad vescendum, et vestimentum ad induendum,
   <font size="2">
    21
   </font>
   reversusque fuero prospere ad domum patris mei: erit mihi Dominus in Deum,
   <font size="2">
    22
   </font>
   et lapis iste, quem erexi in titulum, vocabitur Domus Dei: cunctorumque quae dederis mihi, decimas offeram tibi.
  </p>
  <p>
   <a name="29">
   </a>
   [29]
   <font size="2">
    1
   </font>
   Profectus ergo Iacob venit in terram orientalem.
   <font size="2">
    2
   </font>
   Et vidit puteum in agro, tres quoque greges ovium accubantes iuxta eum: nam ex illo adaquabantur pecora, et os eius grandi lapide claudebatur.
   <font size="2">
    3
   </font>
   Morisque erat ut cunctis ovibus congregatis devolverent lapidem, et refectis gregibus rursum super os putei ponerent.
  </p>
  <p>
   <font size="2">
    4
   </font>
   Dixitque ad pastores: Fratres, unde estis? Qui responderunt: De Haran.
   <font size="2">
    5
   </font>
   Quos interrogans, Numquid, ait, nostis Laban filium Nachor? Dixerunt: Novimus.
   <font size="2">
    6
   </font>
   Sanusne est? inquit. Valet, inquiunt: et ecce Rachel filia eius venit cum grege suo.
   <font size="2">
    7
   </font>
   Dixitque Iacob: Adhuc multum diei superest, nec est tempus ut reducantur ad caulas greges: date ante potum ovibus, et sic eas ad pastum reducite.
   <font size="2">
    8
   </font>
   Qui responderunt: Non possumus, donec omnia pecora congregentur, et amoveamus lapidem de ore putei, ut adaquemus greges.
  </p>
  <p>
   <font size="2">
    9
   </font>
   Adhuc loquebantur, et ecce Rachel veniebat cum ovibus patris sui: nam gregem ipsa pascebat.
   <font size="2">
    10
   </font>
   Quam cum vidisset Iacob, et sciret consobrinam suam, ovesque Laban avunculi sui, amovit lapidem quo puteus claudebatur.
   <font size="2">
    11
   </font>
   Et adaquato grege, osculatus est eam: et elevata voce flevit,
   <font size="2">
    12
   </font>
   et indicavit ei quod frater esset patris sui, et filius Rebeccae: at illa festinans nuntiavit patri suo.
  </p>
  <p>
   <font size="2">
    13
   </font>
   Qui cum audisset venisse Iacob filium sororis suae, cucurrit obviam ei: complexusque eum, et in oscula ruens, duxit in domum suam. Auditis autem causis itineris,
   <font size="2">
    14
   </font>
   respondit: Os meum es, et caro mea.
  </p>
  <p>
   Et postquam impleti sunt dies mensis unius,
   <font size="2">
    15
   </font>
   dixit ei: Num quia frater meus es, gratis servies mihi? dic quid mercedis accipias.
   <font size="2">
    16
   </font>
   Habebat vero duas filias: nomen maioris Lia, minor vero appellabatur Rachel.
   <font size="2">
    17
   </font>
   Sed Lia lippis erat oculis: Rachel decora facie, et venusto aspectu.
   <font size="2">
    18
   </font>
   Quam diligens Iacob, ait: Serviam tibi pro Rachel filia tua minore, septem annis.
   <font size="2">
    19
   </font>
   Respondit Laban: Melius est ut tibi eam dem quam alteri viro: mane apud me.
  </p>
  <p>
   <font size="2">
    20
   </font>
   Servivit ergo Iacob pro Rachel septem annis: et videbantur illi pauci dies prae amoris magnitudine.
   <font size="2">
    21
   </font>
   Dixitque ad Laban: Da mihi uxorem meam: quia iam tempus impletum est, ut ingrediar ad illam.
   <font size="2">
    22
   </font>
   Qui vocatis multis amicorum turbis ad convivium, fecit nuptias.
   <font size="2">
    23
   </font>
   Et vespere Liam filiam suam introduxit ad eum,
   <font size="2">
    24
   </font>
   dans ancillam filiae, Zelpham nomine. Ad quam cum ex more Iacob fuisset ingressus, facto mane vidit Liam:
   <font size="2">
    25
   </font>
   et dixit ad socerum suum: Quid est quod facere voluisti? nonne pro Rachel servivi tibi? quare imposuisti mihi?
   <font size="2">
    26
   </font>
   Respondit Laban: Non est in loco nostro consuetudinis, ut minores ante tradamus ad nuptias.
   <font size="2">
    27
   </font>
   Imple hebdomadam dierum huius copulae: et hanc quoque dabo tibi pro opere quo serviturus es mihi septem annis aliis.
  </p>
  <p>
   <font size="2">
    28
   </font>
   Acquievit placito: et hebdomada transacta, Rachel duxit uxorem:
   <font size="2">
    29
   </font>
   cui pater servam Balam tradiderat.
   <font size="2">
    30
   </font>
   Tandemque potitus optatis nuptiis, amorem sequentis priori praetulit, serviens apud eum septem annis aliis.
   <font size="2">
    31
   </font>
   Videns autem Dominus quod despiceret Liam, aperuit vulvam eius, sorore sterili permanente.
   <font size="2">
    32
   </font>
   Quae conceptum genuit filium, vocavitque nomen eius Ruben, dicens: Vidit Dominus humilitatem meam: nunc amabit me vir meus.
  </p>
  <p>
   <font size="2">
    33
   </font>
   Rursumque concepit et peperit filium, et ait: Quoniam audivit me Dominus haberi contemptui, dedit etiam istum mihi; vocavitque nomen eius Simeon.
  </p>
  <p>
   <font size="2">
    34
   </font>
   Concepitque tertio, et genuit alium filium: dixitque: Nunc quoque copulabitur mihi maritus meus: eo quod pepererim ei tres filios: et idcirco appellavit nomen eius Levi.
  </p>
  <p>
   <font size="2">
    35
   </font>
   Quarto concepit, et peperit filium, et ait: Modo confitebor Domino, et ob hoc vocavit eum Iudam: cessavitque parere.
  </p>
  <p>
   <a name="30">
   </a>
   [30]
   <font size="2">
    1
   </font>
   Cernens autem Rachel quod infecunda esset, invidit sorori suae, et ait marito suo: Da mihi liberos, alioquin moriar.
   <font size="2">
    2
   </font>
   Cui iratus respondit Iacob: Num pro Deo ego sum, qui privavit te fructu ventris tui?
   <font size="2">
    3
   </font>
   At illa: Habeo, inquit, famulam Balam: ingredere ad illam, ut pariat super genua mea, et habeam ex illa filios.
   <font size="2">
    4
   </font>
   Deditque illi Balam in coniugium: quae,
   <font size="2">
    5
   </font>
   ingresso ad se viro, concepit, et peperit filium.
   <font size="2">
    6
   </font>
   Dixitque Rachel: Iudicavit mihi Dominus, et exaudivit vocem meam, dans mihi filium, et idcirco appellavit nomen eius Dan.
  </p>
  <p>
   <font size="2">
    7
   </font>
   Rursumque Bala concipiens, peperit alterum,
   <font size="2">
    8
   </font>
   pro quo ait Rachel: Comparavit me Deus cum sorore mea, et invalui: vocavitque eum Nephthali.
  </p>
  <p>
   <font size="2">
    9
   </font>
   Sentiens Lia quod parere desiisset, Zelpham ancillam suam marito tradidit.
   <font size="2">
    10
   </font>
   Qua post conceptum edente filium,
   <font size="2">
    11
   </font>
   dixit: Feliciter, et idcirco vocavit nomen eius Gad.
  </p>
  <p>
   <font size="2">
    12
   </font>
   Peperit quoque Zelpha alterum.
   <font size="2">
    13
   </font>
   Dixitque Lia: Hoc pro beatitudine mea: beatam quippe me dicent mulieres: propterea appellavit eum Aser.
  </p>
  <p>
   <font size="2">
    14
   </font>
   Egressus autem Ruben tempore messis triticeae in agrum, reperit mandragoras, quas matri Liae detulit. Dixitque Rachel: Da mihi partem de mandragoris filii tui.
   <font size="2">
    15
   </font>
   Illa respondit: Parumne tibi videtur quod praeripueris maritum mihi, nisi etiam mandragoras filii mei tuleris? Ait Rachel: Dormiat tecum hac nocte pro mandragoris filii tui.
   <font size="2">
    16
   </font>
   Redeuntique ad vesperam Iacob de agro, egressa est in occursum eius Lia, et Ad me, inquit, intrabis: quia mercede conduxi te pro mandragoris filii mei. Dormivitque cum ea nocte illa.
   <font size="2">
    17
   </font>
   Et exaudivit Deus preces eius, concepitque et peperit filium quintum,
   <font size="2">
    18
   </font>
   et ait: Dedit Deus mercedem mihi, quia dedi ancillam meam viro meo: appellavitque nomen eius Issachar.
  </p>
  <p>
   <font size="2">
    19
   </font>
   Rursum Lia concipiens, peperit sextum filium,
   <font size="2">
    20
   </font>
   et ait: Dotavit me Deus dote bona: etiam hac vice mecum erit maritus meus, eo quod genuerim ei sex filios: et idcirco appellavit nomen eius Zabulon.
  </p>
  <p>
   <font size="2">
    21
   </font>
   Post quem peperit filiam, nomine Dinam.
  </p>
  <p>
   <font size="2">
    22
   </font>
   Recordatus quoque Dominus Rachelis, exaudivit eam, et aperuit vulvam eius.
   <font size="2">
    23
   </font>
   Quae concepit, et peperit filium, dicens: Abstulit Deus opprobrium meum.
   <font size="2">
    24
   </font>
   Et vocavit nomen eius Ioseph, dicens: Addat mihi Dominus filium alterum.
  </p>
  <p>
   <font size="2">
    25
   </font>
   Nato autem Ioseph, dixit Iacob socero suo: Dimitte me ut revertar in patriam, et ad terram meam.
   <font size="2">
    26
   </font>
   Da mihi uxores, et liberos meos, pro quibus servivi tibi, ut abeam: tu nosti servitutem qua servivi tibi.
   <font size="2">
    27
   </font>
   Ait illi Laban: Inveniam gratiam in conspectu tuo, experimento didici, quia benedixerit mihi Deus propter te:
   <font size="2">
    28
   </font>
   constitue mercedem tuam quam dem tibi.
  </p>
  <p>
   <font size="2">
    29
   </font>
   At ille respondit: Tu nosti quomodo servierim tibi, et quanta in manibus meis fuerit possessio tua.
   <font size="2">
    30
   </font>
   Modicum habuisti antequam venirem ad te, et nunc dives effectus es: benedixitque tibi Dominus ad introitum meum. Iustum est igitur ut aliquando provideam etiam domui meae.
   <font size="2">
    31
   </font>
   Dixitque Laban: Quid tibi dabo? At ille ait: Nihil volo: sed si feceris quod postulo, iterum pascam, et custodiam pecora tua.
   <font size="2">
    32
   </font>
   Gyra omnes greges tuos, et separa cunctas oves varias, et sparso vellere; quodcumque furvum, et maculosum, variumque fuerit, tam in ovibus quam in capris, erit merces mea.
   <font size="2">
    33
   </font>
   Respondebitque mihi cras iustitia mea, quando placiti tempus advenerit coram te: et omnia quae non fuerint varia, et maculosa, et furva, tam in ovibus quam in capris, furti me arguent.
  </p>
  <p>
   <font size="2">
    34
   </font>
   Dixitque Laban: Cratum habeo quod petis.
   <font size="2">
    35
   </font>
   Et separavit in die illa capras, et oves, et hircos, et arietes varios, atque maculosos: cunctum autem gregem unicolorem, id est albi et nigri velleris, tradidit in manu filiorum suorum.
   <font size="2">
    36
   </font>
   Et posuit spatium itineris trium dierum inter se et generum, qui pascebat reliquos greges eius.
  </p>
  <p>
   <font size="2">
    37
   </font>
   Tollens ergo Iacob virgas populeas virides, et amygdalinas, et ex platanis, ex parte decorticavit eas: detractisque corticibus, in his, quae spoliata fuerant, candor apparuit: illa vero quae integra fuerant, viridia permanserunt: atque in hunc modum color effectus est varius.
   <font size="2">
    38
   </font>
   Posuitque eas in canalibus, ubi effundebatur aqua: ut cum venissent greges ad bibendum, ante oculos haberent virgas, et in aspectu earum conciperent.
   <font size="2">
    39
   </font>
   Factumque est ut in ipso calore coitus, oves intuerentur virgas, et parerent maculosa, et varia, et diverso colore respersa.
  </p>
  <p>
   <font size="2">
    40
   </font>
   Divisitque gregem Iacob, et posuit virgas in canalibus ante oculos arietum: erant autem alba et nigra quaeque, Laban; cetera vero, Iacob, separatis inter se gregibus.
   <font size="2">
    41
   </font>
   Igitur quando primo tempore ascendebantur oves, ponebat Iacob virgas in canalibus aquarum ante oculos arietum et ovium, ut in earum contemplatione conciperent:
   <font size="2">
    42
   </font>
   quando vero serotina admissura erat, et conceptus extremus, non ponebat eas. Factaque sunt ea quae erant serotina, Laban: et quae primi temporis, Iacob.
   <font size="2">
    43
   </font>
   Ditatusque est homo ultra modum, et habuit greges multos, ancillas et servos, camelos et asinos.
  </p>
  <p>
   <a name="31">
   </a>
   [31]
   <font size="2">
    1
   </font>
   Postquam autem audivit verba filiorum Laban dicentium: Tulit Iacob omnia quae fuerunt patris nostri, et de illius facultate ditatus, factus est inclytus:
   <font size="2">
    2
   </font>
   animadvertit quoque faciem Laban, quod non esset erga se sicut heri et nudiustertius,
   <font size="2">
    3
   </font>
   maxime dicente sibi Domino: Revertere in terram patrum tuorum, et ad generationem tuam, eroque tecum.
  </p>
  <p>
   <font size="2">
    4
   </font>
   Misit, et vocavit Rachel et Liam in agrum, ubi pascebat greges,
   <font size="2">
    5
   </font>
   dixitque eis: Video faciem patris vestri quod non sit erga me sicut heri et nudiustertius: Deus autem patris mei fuit mecum.
   <font size="2">
    6
   </font>
   Et ipsae nostis quod totis viribus meis servierim patri vestro.
   <font size="2">
    7
   </font>
   Sed et pater vester circumvenit me et mutavit mercedem meam decem vicibus: et tamen non dimisit eum Deus ut noceret mihi.
   <font size="2">
    8
   </font>
   Si quando dixit: Variae erunt mercedes tuae: pariebant omnes oves varios foetus; quando vero e contrario, ait: Alba quaeque accipies pro mercede: omnes greges alba pepererunt.
   <font size="2">
    9
   </font>
   Tulitque Deus substantiam patris vestri, et dedit mihi.
   <font size="2">
    10
   </font>
   Postquam enim conceptus ovium tempus advenerat, levavi oculos meos, et vidi in somnis ascendentes mares super feminas, varios et maculosos, et diversorum colorum.
  </p>
  <p>
   <font size="2">
    11
   </font>
   Dixitque angelus Dei ad me in somnis: Iacob? Et ego respondi: Adsum.
   <font size="2">
    12
   </font>
   Qui ait: Leva oculos tuos, et vide universos masculos ascendentes super feminas, varios, maculosos, atque respersos. Vidi enim omnia quae fecit tibi Laban.
   <font size="2">
    13
   </font>
   Ego sum Deus Bethel, ubi unxisti lapidem, et votum vovisti mihi. Nunc ergo surge, et egredere de terra hac, revertens in terram nativitatis tuae.
  </p>
  <p>
   <font size="2">
    14
   </font>
   Responderuntque Rachel et Lia: Numquid habemus residui quidquam in facultatibus et haereditate domus patris nostri?
   <font size="2">
    15
   </font>
   nonne quasi alienas reputavit nos, et vendidit, comeditque pretium nostrum?
   <font size="2">
    16
   </font>
   Sed Deus tulit opes patris nostri, et eas tradidit nobis, ac filiis nostris: unde omnia quae praecepit tibi Deus, fac.
  </p>
  <p>
   <font size="2">
    17
   </font>
   Surrexit itaque Iacob, et impositis liberis ac coniugibus suis super camelos, abiit.
   <font size="2">
    18
   </font>
   Tulitque omnem substantiam suam, et greges, et quidquid in Mesopotamia acquisierat, pergens ad Isaac patrem suum in terram Chanaan.
  </p>
  <p>
   <font size="2">
    19
   </font>
   Eo tempore ierat Laban ad tondendas oves, et Rachel furata est idola patris sui.
   <font size="2">
    20
   </font>
   Noluitque Iacob confiteri socero suo quod fugeret.
  </p>
  <p>
   <font size="2">
    21
   </font>
   Cumque abiisset tam ipse quam omnia quae iuris sui erant, et amne transmisso pergeret contra montem Galaad,
   <font size="2">
    22
   </font>
   nuntiatum est Laban die tertio quod fugeret Iacob.
   <font size="2">
    23
   </font>
   Qui, assumptis fratribus suis, persecutus est eum diebus septem: et comprehendit eum in monte Galaad.
   <font size="2">
    24
   </font>
   Viditque in somnis dicentem sibi Deum: Cave ne quidquam aspere loquaris contra Iacob.
  </p>
  <p>
   <font size="2">
    25
   </font>
   Iamque Iacob extenderat in monte tabernaculum: cumque ille consecutus fuisset eum cum fratribus suis, in eodem monte Galaad fixit tentorium.
   <font size="2">
    26
   </font>
   Et dixit ad Iacob: Quare ita egisti, ut clam me abigeres filias meas quasi captivas gladio?
   <font size="2">
    27
   </font>
   cur ignorante me fugere voluisti, nec indicare mihi, ut prosequerer te cum gaudio, et canticis, et tympanis, et citharis?
   <font size="2">
    28
   </font>
   Non es passus ut oscularer filios meos et filias: stulte operatus es: et nunc quidem
   <font size="2">
    29
   </font>
   valet manus mea reddere tibi malum: sed Deus patris vestri heri dixit mihi: Cave ne loquaris contra Iacob quidquam durius.
   <font size="2">
    30
   </font>
   Esto, ad tuos ire cupiebas, et desiderio erat tibi domus patris tui: cur furatus es deos meos?
  </p>
  <p>
   <font size="2">
    31
   </font>
   Respondit Iacob: Quod inscio te profectus sum, timui ne violenter auferres filias tuas.
   <font size="2">
    32
   </font>
   Quod autem furti me arguis: apud quemcumque inveneris deos tuos, necetur coram fratribus nostris: scrutare, quidquid tuorum apud me inveneris, et aufer. Haec dicens, ignorabat quod Rachel furata esset idola.
  </p>
  <p>
   <font size="2">
    33
   </font>
   Ingressus itaque Laban tabernaculum Iacob, et Liae, et utriusque famulae, non invenit. Cumque intrasset tentorium Rachelis,
   <font size="2">
    34
   </font>
   illa festinans abscondit idola subter stramenta cameli, et sedit desuper: scrutantique omne tentorium, et nihil invenienti,
   <font size="2">
    35
   </font>
   ait: Ne irascatur dominus meus quod coram te assurgere nequeo: quia iuxta consuetudinem feminarum nunc accidit mihi: sic delusa sollicitudo quaerentis est.
  </p>
  <p>
   <font size="2">
    36
   </font>
   Tumensque Iacob, cum iurgio ait: Quam ob culpam meam, et ob quod peccatum meum sic exarsisti post me,
   <font size="2">
    37
   </font>
   et scrutatus es omnem supellectilem meam? quid invenisti de cuncta substantia domus tuae? pone hic coram fratribus meis, et fratribus tuis, et iudicent inter me et te.
   <font size="2">
    38
   </font>
   Idcirco viginti annis fui tecum? oves tuae et caprae steriles non fuerunt, arietes gregis tui non comedi:
   <font size="2">
    39
   </font>
   nec captum a bestia ostendi tibi, ego damnum omne reddebam: quidquid furto peribat, a me exigebas:
   <font size="2">
    40
   </font>
   die noctuque aestu urebar, et gelu, fugiebatque somnus ab oculis meis.
   <font size="2">
    41
   </font>
   Sicque per viginti annos in domo tua servivi tibi, quatuordecim pro filiabus, et sex pro gregibus tuis: immutasti quoque mercedem meam decem vicibus.
   <font size="2">
    42
   </font>
   Nisi Deus patris mei Abraham, et timor Isaac affuisset mihi, forsitan modo nudum me demisisses: afflictionem meam et laborem manuum mearum respexit Deus, et arguit te heri.
  </p>
  <p>
   <font size="2">
    43
   </font>
   Respondit ei Laban: Filiae meae et filii, et greges tui, et omnia quae cernis, mea sunt: quid possum facere filiis et nepotibus meis?
   <font size="2">
    44
   </font>
   Veni ergo, et ineamus foedus, ut sit in testimonium inter me et te.
  </p>
  <p>
   <font size="2">
    45
   </font>
   Tulit itaque Iacob lapidem, et erexit illum in titulum:
   <font size="2">
    46
   </font>
   dixitque fratribus suis: Afferte lapides. Qui congregantes fecerunt tumulum, comederuntque super eum:
   <font size="2">
    47
   </font>
   quem vocavit Laban Tumulum testis: et Iacob, Acervum testimonii, uterque iuxta proprietatem linguae suae.
   <font size="2">
    48
   </font>
   Dixitque Laban: Tumulus iste erit testis inter me et te hodie, et idcirco appellatum est nomen eius Galaad, id est, Tumulus testis.
   <font size="2">
    49
   </font>
   Intueatur et iudicet Dominus inter nos quando recesserimus a nobis,
   <font size="2">
    50
   </font>
   si afflixeris filias meas, et si introduxeris alias uxores super eas: nullus sermonis nostri testis est absque Deo, qui praesens respicit.
   <font size="2">
    51
   </font>
   Dixitque rursus ad Iacob: En tumulus hic, et lapis quem erexi inter me et te,
   <font size="2">
    52
   </font>
   testis erit: tumulus, inquam, iste et lapis sint in testimonium, si aut ego transiero illum pergens ad te, aut tu praeterieris, malum mihi cogitans.
   <font size="2">
    53
   </font>
   Deus Abraham, et Deus Nachor, iudicet inter nos, Deus patris eorum. Iuravit ergo Iacob per timorem patris sui Isaac:
   <font size="2">
    54
   </font>
   immolatisque victimis in monte, vocavit fratres suos ut ederent panem. Qui cum comedissent, manserunt ibi:
   <font size="2">
    55
   </font>
   Laban vero de nocte consurgens, osculatus est filios, et filias suas, et benedixit illis: reversusque est in locum suum.
  </p>
  <p>
   <a name="32">
   </a>
   [32]
   <font size="2">
    1
   </font>
   Iacob quoque abiit itinere quo coeperat: fueruntque ei obviam angeli Dei.
   <font size="2">
    2
   </font>
   Quos cum vidisset, ait: Castra Dei sunt haec: et appellavit nomen loci illius Mahanaim, id est, Castra.
  </p>
  <p>
   <font size="2">
    3
   </font>
   Misit autem et nuntios ante se ad Esau fratrem suum in terram Seir, in regionem Edom:
   <font size="2">
    4
   </font>
   praecepitque eis, dicens: Sic loquimini domino meo Esau: Haec dicit frater tuus Iacob: Apud Laban peregrinatus sum, et fui usque in praesentem diem.
   <font size="2">
    5
   </font>
   Habeo boves, et asinos, et oves, et servos, et ancillas: mittoque nunc legationem ad dominum meum, ut inveniam gratiam in conspectu tuo.
  </p>
  <p>
   <font size="2">
    6
   </font>
   Reversique sunt nuntii ad Iacob, dicentes: Venimus ad Esau fratrem tuum, et ecce properat tibi in occursum cum quadringentis viris.
   <font size="2">
    7
   </font>
   Timuit Iacob valde: et perterritus divisit populum qui secum erat, greges quoque et oves, et boves, et camelos, in duas turmas,
   <font size="2">
    8
   </font>
   dicens: Si venerit Esau ad unam turmam, et percusserit eam, alia turma, quae relicta est, salvabitur.
  </p>
  <p>
   <font size="2">
    9
   </font>
   Dixitque Iacob: Deus patris mei Abraham, et Deus patris mei Isaac: Domine qui dixisti mihi: Revertere in terram tuam, et in locum nativitatis tuae, et benefaciam tibi:
   <font size="2">
    10
   </font>
   minor sum cunctis miserationibus tuis, et veritate tua quam explevisti servo tuo. In baculo meo transivi Iordanem istum: et nunc cum duabus turmis regredior.
   <font size="2">
    11
   </font>
   Erue me de manu fratris mei Esau, quia valde eum timeo: ne forte veniens percutiat matrem cum filiis.
   <font size="2">
    12
   </font>
   Tu locutus es quod benefaceres mihi, et dilatares semen meum sicut arenam maris, quae prae multitudine numerari non potest.
  </p>
  <p>
   <font size="2">
    13
   </font>
   Cumque dormisset ibi nocte illa, separavit de his quae habebat, munera Esau fratri suo,
   <font size="2">
    14
   </font>
   capras ducentas, hircos viginti, oves ducentas, et arietes viginti,
   <font size="2">
    15
   </font>
   camelos foetas cum pullis suis triginta, vaccas quadraginta, et tauros viginti, asinas viginti et pullos earum decem.
   <font size="2">
    16
   </font>
   Et misit per manus servorum suorum singulos seorsum greges, dixitque pueris suis: Antecedite me, et sit spatium inter gregem et gregem.
  </p>
  <p>
   <font size="2">
    17
   </font>
   Et praecepit priori, dicens: Si obvium habueris fratrem meum Esau, et interrogaverit te: Cuius es? aut, Quo vadis? aut, Cuius sunt ista quae sequeris?
   <font size="2">
    18
   </font>
   respondebis: Servi tui Iacob, munera misit domino meo Esau, ipse quoque post nos venit.
  </p>
  <p>
   <font size="2">
    19
   </font>
   Similiter dedit mandata secundo, et tertio, et cunctis qui sequebantur greges, dicens: Iisdem verbis loquimini ad Esau cum inveneritis eum.
   <font size="2">
    20
   </font>
   Et addetis: Ipse quoque servus tuus Iacob iter nostrum insequitur. Dixit enim: Placabo illum muneribus quae praecedunt, et postea videbo illum: forsitan propitiabitur mihi.
  </p>
  <p>
   <font size="2">
    21
   </font>
   Praecesserunt itaque munera ante eum, ipse vero mansit nocte illa in castris.
   <font size="2">
    22
   </font>
   Cumque mature surrexisset, tulit duas uxores suas, et totidem famulas cum undecim filiis, et transivit vadum Iaboc.
   <font size="2">
    23
   </font>
   Traductisque omnibus quae ad se pertinebant,
   <font size="2">
    24
   </font>
   mansit solus: et ecce vir luctabatur cum eo usque mane.
   <font size="2">
    25
   </font>
   Qui cum videret quod eum superare non posset, tetigit nervum femoris eius, et statim emarcuit.
   <font size="2">
    26
   </font>
   Dixitque ad eum: Dimitte me: Iam enim ascendit aurora. Respondit: Non dimittam te, nisi benedixeris mihi.
   <font size="2">
    27
   </font>
   Ait ergo: Quod nomen est tibi? Respondit: Iacob.
   <font size="2">
    28
   </font>
   At ille: Nequaquam, inquit, Iacob appellabitur nomen tuum, sed Israel: quoniam si contra Deum fortis fuisti, quanto magis contra homines praevalebis?
   <font size="2">
    29
   </font>
   Interrogavit eum Iacob: Dic mihi, quo appellaris nomine? Respondit: Cur quaeris nomen meum? Et benedixit ei in eodem loco.
   <font size="2">
    30
   </font>
   Vocavitque Iacob nomen loci illius Phanuel, dicens: Vidi Deum facie ad faciem, et salva facta est anima mea.
   <font size="2">
    31
   </font>
   Ortusque est ei statim sol, postquam transgressus est Phanuel: ipse vero claudicabat pede.
  </p>
  <p>
   <font size="2">
    32
   </font>
   Quam ob causam non comedunt nervum filii Israel, qui emarcuit in femore Iacob, usque in praesentem diem: eo quod tetigerit nervum femoris eius, et obstupuerit.
  </p>
  <p>
   <a name="33">
   </a>
   [33]
   <font size="2">
    1
   </font>
   Elevans autem Iacob oculos suos, vidit venientem Esau, et cum eo quadringentos viros: divisitque filios Liae et Rachel, ambarumque famularum:
   <font size="2">
    2
   </font>
   et posuit utramque ancillam, et liberos earum, in principio: Liam vero, et filios eius, in secundo loco: Rachel autem et Ioseph novissimos.
   <font size="2">
    3
   </font>
   Et ipse progrediens adoravit pronus in terram septies, donec appropinquaret frater eius.
   <font size="2">
    4
   </font>
   Currens itaque Esau obviam fratri suo, amplexatus est eum: stringensque collum eius, et osculans flevit.
  </p>
  <p>
   <font size="2">
    5
   </font>
   Levatisque oculis, vidit mulieres et parvulos earum, et ait: Quid sibi volunt isti? et si ad te pertinent? Respondit: Parvuli sunt quos donavit mihi Deus servo tuo.
   <font size="2">
    6
   </font>
   Et appropinquantes ancillae et filii earum, incurvati sunt.
   <font size="2">
    7
   </font>
   Accessit quoque Lia cum pueris suis: et cum similiter adorassent, extremi Ioseph et Rachel adoraverunt.
  </p>
  <p>
   <font size="2">
    8
   </font>
   Dixitque Esau: Quaenam sunt istae turmae quas obviam habui? Respondit: Ut invenirem gratiam coram domino meo.
   <font size="2">
    9
   </font>
   At ille ait: Habeo plurima, frater mi, sint tua tibi.
   <font size="2">
    10
   </font>
   Dixitque Iacob: Noli ita, obsecro: sed si inveni gratiam in oculis tuis, accipe munusculum de manibus meis. Sic enim vidi faciem tuam, quasi viderim vultum Dei: esto mihi propitius,
   <font size="2">
    11
   </font>
   et suscipe benedictionem quam attuli tibi, et quam donavit mihi Deus tribuens omnia. Vix fratre compellente, suscipiens,
   <font size="2">
    12
   </font>
   ait: Gradiamur simul, eroque socius itineris tui.
   <font size="2">
    13
   </font>
   Dixitque Iacob: Nosti, domine mi, quod parvulos habeam teneros, et oves, et boves foetas mecum: quas si plus in ambulando fecero laborare, morientur una die cuncti greges.
   <font size="2">
    14
   </font>
   Praecedat dominus meus ante servum suum: et ego sequar paulatim vestigia eius, sicut videro parvulos meos posse, donec veniam ad dominum meum in Seir.
   <font size="2">
    15
   </font>
   Respondit Esau: Oro te, ut de populo qui mecum est, saltem socri remaneant viae tuae. Non est, inquit, necesse: hoc uno tantum indigeo, ut inveniam gratiam in conspectu tuo, domine mi.
  </p>
  <p>
   <font size="2">
    16
   </font>
   Reversus est itaque illo die Esau itinere quo venerat in Seir.
  </p>
  <p>
   <font size="2">
    17
   </font>
   Et Iacob venit in Socoth: ubi aedificata domo et fixis tentoriis appellavit nomen loci illius Socoth, id est, Tabernacula.
  </p>
  <p>
   <font size="2">
    18
   </font>
   Transivitque in Salem urbem Sichimorum, quae est in terra Chanaan, postquam reversus est de Mesopotamia Syriae: et habitavit iuxta oppidum.
   <font size="2">
    19
   </font>
   Emitque partem agri, in qua fixerat tabernacula, a filiis Hemor patris Sichem centum agnis.
   <font size="2">
    20
   </font>
   Et erecto ibi altari, invocavit super illud fortissimum Deum Israel.
  </p>
  <p>
   <a name="34">
   </a>
   [34]
   <font size="2">
    1
   </font>
   Egressa est autem Dina filia Liae ut videret mulieres regionis illius.
   <font size="2">
    2
   </font>
   Quam cum vidisset Sichem filius Hemor Hevaei, princeps terrae illius, adamavit eam: et rapuit, et dormivit cum illa, vi opprimens virginem.
   <font size="2">
    3
   </font>
   Et conglutinata est anima eius cum ea, tristemque delinivit blanditiis.
   <font size="2">
    4
   </font>
   Et pergens ad Hemor patrem suum: Accipe, inquit, mihi puellam hanc coniugem.
   <font size="2">
    5
   </font>
   Quod cum audisset Iacob absentibus filiis, et in pastu pecorum occupatis, siluit donec redirent.
  </p>
  <p>
   <font size="2">
    6
   </font>
   Egresso autem Hemor patre Sichem ut loqueretur ad Iacob,
   <font size="2">
    7
   </font>
   ecce filii eius veniebant de agro: auditoque quod acciderat, irati sunt valde, eo quod foedam rem operatus esset in Israel et, violata filia Iacob, rem illicitam perpetrasset.
  </p>
  <p>
   <font size="2">
    8
   </font>
   Locutus est itaque Hemor ad eos: Sichem filii mei adhaesit anima filiae vestrae: date eam illi uxorem:
   <font size="2">
    9
   </font>
   et iungamus vicissim connubia: filias vestras tradite nobis, et filias nostras accipite,
   <font size="2">
    10
   </font>
   et habitate nobiscum: terra in potestate vestra est: exercete, negotiamini, et possidete eam.
   <font size="2">
    11
   </font>
   Sed et Sichem ad patrem et ad fratres eius ait: Inveniam gratiam coram vobis: et quaecumque statueritis, dabo:
   <font size="2">
    12
   </font>
   augete dotem, et munera postulate, et libenter tribuam quod petieritis: tantum date mihi puellam hanc uxorem.
  </p>
  <p>
   <font size="2">
    13
   </font>
   Responderunt filii Iacob Sichem et patri eius in dolo, saevientes ob stuprum sororis:
   <font size="2">
    14
   </font>
   Non possumus facere quod petitis, nec dare sororem nostram homini incircumciso: quod illicitum et nefarium est apud nos.
   <font size="2">
    15
   </font>
   Sed in hoc valebimus foederari, si volueritis esse similes nostri, et circumcidatur in vobis omne masculini sexus;
   <font size="2">
    16
   </font>
   tunc dabimus et accipiemus mutuo filias vestras ac nostras: et habitabimus vobiscum, erimusque unus populus.
   <font size="2">
    17
   </font>
   Si autem circumcidi nolueritis, tollemus filiam nostram, et recedemus.
  </p>
  <p>
   <font size="2">
    18
   </font>
   Placuit oblatio eorum Hemor, et Sichem filio eius,
   <font size="2">
    19
   </font>
   nec distulit adolescens quin statim quod petebatur expleret: amabat enim puellam valde, et ipse erat inclytus in omni domo patris sui.
  </p>
  <p>
   <font size="2">
    20
   </font>
   Ingressique portam urbis, locuti sunt ad populum:
   <font size="2">
    21
   </font>
   Viri isti pacifici sunt, et volunt habitare nobiscum: negotientur in terra, et exerceant eam, quae spatiosa et lata cultoribus indiget: filias eorum accipiemus uxores, et nostras illis dabimus.
   <font size="2">
    22
   </font>
   Unum est quo differtur tantum bonum: si circumcidamus masculos nostros, ritum gentis imitantes.
   <font size="2">
    23
   </font>
   Et substantia eorum, et pecora, et cuncta quae possident, nostra erunt: tantum in hoc acquiescamus, et habitantes simul, unum efficiemus populum.
  </p>
  <p>
   <font size="2">
    24
   </font>
   Assensique sunt omnes, circumcisis cunctis maribus.
   <font size="2">
    25
   </font>
   Et ecce, die tertio, quando gravissimus vulnerum dolor est: arreptis duo filii Iacob, Simeon et Levi fratres Dinae, gladiis, ingressi sunt urbem confidenter: interfectisque omnibus masculis,
   <font size="2">
    26
   </font>
   Hemor et Sichem pariter necaverunt, tollentes Dinam de domo Sichem sororem suam.
   <font size="2">
    27
   </font>
   Quibus egressis, irruerunt super occisos ceteri filii Iacob: et depopulati sunt urbem in ultionem stupri.
   <font size="2">
    28
   </font>
   Oves eorum, et armenta, et asinos, cunctaque vastantes quae in domibus et in agris erant,
   <font size="2">
    29
   </font>
   parvulos quoque eorum et uxores duxerunt captivas.
   <font size="2">
    30
   </font>
   Quibus patratis audacter, Iacob dixit ad Simeon et Levi: Turbastis me, et odiosum fecistis me Chananaeis, et Pherezaeis habitatoribus terrae huius: nos pauci sumus; illi congregati percutient me, et delebor ego, et domus mea.
   <font size="2">
    31
   </font>
   Responderunt: Numquid ut scorto abuti debuere sorore nostra?
  </p>
  <p>
   <a name="35">
   </a>
   [35]
   <font size="2">
    1
   </font>
   Interea locutus est Deus ad Iacob: Surge, et ascende Bethel, et habita ibi, facque altare Deo qui apparuit tibi quando fugiebas Esau fratrem tuum.
   <font size="2">
    2
   </font>
   Iacob vero convocata omni domo sua, ait: Abicite deos alienos qui in medio vestri sunt, et mundamini, ac mutate vestimenta vestra.
   <font size="2">
    3
   </font>
   Surgite, et ascendamus in Bethel, ut faciamus ibi altare Deo: qui exaudivit me in die tribulationis meae, et socius fuit itineris mei.
   <font size="2">
    4
   </font>
   Dederunt ergo ei omnes deos alienos quos habebant, et inaures quae erant in auribus eorum: at ille infodit ea subter terebinthum, quae est post urbem Sichem.
   <font size="2">
    5
   </font>
   Cumque profecti essent, terror Dei invasit omnes per circuitum civitates, et non sunt ausi persequi recedentes.
  </p>
  <p>
   <font size="2">
    6
   </font>
   Venit igitur Iacob Luzam, quae est in terra Chanaan, cognomento Bethel: ipse et omnis populus cum eo.
   <font size="2">
    7
   </font>
   Aedificavitque ibi altare, et appellavit nomen loci illius, Domus Dei: ibi enim apparuit ei Deus cum fugeret fratrem suum.
   <font size="2">
    8
   </font>
   Eodem tempore mortua est Debora nutrix Rebeccae, et sepulta est ad radices Bethel subter quercum: vocatumque est nomen loci illius, Quercus fletus.
  </p>
  <p>
   <font size="2">
    9
   </font>
   Apparuit autem iterum Deus Iacob postquam reversus est de Mespotamia Syriae, benedixitque ei
   <font size="2">
    10
   </font>
   dicens: Non vocaberis ultra Iacob, sed Israel erit nomen tuum. Et appellavit eum Israel,
   <font size="2">
    11
   </font>
   dixitque ei: Ego Deus omnipotens: cresce, et multiplicare: gentes et populi nationum ex te erunt, reges de lumbis tuis egredientur,
   <font size="2">
    12
   </font>
   terramque quam dedi Abraham et Isaac, dabo tibi et semini tuo post te.
   <font size="2">
    13
   </font>
   Et recessit ab eo.
  </p>
  <p>
   <font size="2">
    14
   </font>
   Ille vero erexit titulum lapideum in loco quo locutus fuerat ei Deus: libans super eum libamina, et effundens oleum:
   <font size="2">
    15
   </font>
   vocansque nomen loci illius Bethel.
  </p>
  <p>
   <font size="2">
    16
   </font>
   Egressus autem inde, venit verno tempore ad terram quae ducit Ephratam: in qua cum parturiret Rachel,
   <font size="2">
    17
   </font>
   ob difficultatem partus periclitari coepit. Dixitque ei obstetrix: Noli timere, quia et hunc habebis filium.
   <font size="2">
    18
   </font>
   Egrediente autem anima prae dolore, et imminente iam morte, vocavit nomen filii sui Benomi, id est, Filius doloris mei: pater vero appellavit eum Beniamin, id est, Filius dextrae.
  </p>
  <p>
   <font size="2">
    19
   </font>
   Mortua est ergo Rachel, et sepulta est in via quae ducit Ephratam, haec est Bethlehem.
   <font size="2">
    20
   </font>
   Erexitque Iacob titulum super sepulchrum eius: hic est titulus monumenti Rachel, usque in praesentem diem.
  </p>
  <p>
   <font size="2">
    21
   </font>
   Egressus inde, fixit tabernaculum trans Turrem gregis.
   <font size="2">
    22
   </font>
   Cumque habitaret in illa regione, abiit Ruben, et dormivit cum Bala concubina patris sui: quod illum minime latuit. Erant autem filii Iacob duodecim.
   <font size="2">
    23
   </font>
   Filii Liae: primogenitus Ruben, et Simeon, et Levi, et Iudas, et Issachar, et Zabulon.
   <font size="2">
    24
   </font>
   Filii Rachel: Ioseph et Beniamin.
   <font size="2">
    25
   </font>
   Filii Balae ancillae Rachelis: Dan et Nephthali.
   <font size="2">
    26
   </font>
   Filii Zelphae ancillae Liae: Gad et Aser: hi sunt filii Iacob, qui nati sunt ei in Mesopotamia Syriae.
  </p>
  <p>
   <font size="2">
    27
   </font>
   Venit etiam ad Isaac patrem suum in Mambre, civitatem Arbee, haec est Hebron, in qua peregrinatus est Abraham et Isaac.
  </p>
  <p>
   <font size="2">
    28
   </font>
   Et completi sunt dies Isaac centum octoginta annorum.
   <font size="2">
    29
   </font>
   Consumptusque aetate mortuus est: et appositus est populo suo senex et plenus dierum: et sepelierunt eum Esau et Iacob filii sui.
  </p>
  <p>
   <a name="36">
   </a>
   [36]
   <font size="2">
    1
   </font>
   Hae sunt autem generationes Esau, ipse est Edom.
   <font size="2">
    2
   </font>
   Esau accepit uxores de filiabus Chanaan: Ada filiam Elon Hethaei, et Oolibama filiam Anae filiae Sebeon Hevaei:
   <font size="2">
    3
   </font>
   Basemath quoque filiam Ismael sororem Nabaioth.
   <font size="2">
    4
   </font>
   Peperit autem Ada Eliphaz: Basemath genuit Rahuel:
   <font size="2">
    5
   </font>
   Oolibama genuit Iehus et Ihelon et Core. Hi filii Esau qui nati sunt ei in terra Chanaan.
  </p>
  <p>
   <font size="2">
    6
   </font>
   Tulit autem Esau uxores suas et filios et filias, et omnem animam domus suae, et substantiam, et pecora, et cuncta quae habere poterat in terra Chanaan: et abiit in alteram regionem, recessitque a fratre suo Iacob.
   <font size="2">
    7
   </font>
   Divites enim erant valde, et simul habitare non poterant: nec sustinebat eos terra peregrinationis eorum prae multitudine gregum.
   <font size="2">
    8
   </font>
   Habitavitque Esau in monte Seir, ipse est Edom.
  </p>
  <p>
   <font size="2">
    9
   </font>
   Hae autem sunt generationes Esau patris Edom in monte Seir,
   <font size="2">
    10
   </font>
   et haec nomina filiorum eius: Eliphaz filius Ada uxoris Esau: Rahuel quoque filius Basemath uxoris eius.
  </p>
  <p>
   <font size="2">
    11
   </font>
   Fueruntque Eliphaz filii: Teman, Omar, Sepho, et Gatham, et Cenez.
   <font size="2">
    12
   </font>
   Erat autem Thamna concubina Eliphaz filii Esau: quae peperit ei Amalech. Hi sunt filii Ada uxoris Esau.
  </p>
  <p>
   <font size="2">
    13
   </font>
   Filii autem Rahuel: Nahath et Zara, Samma et Meza: hi filii Basemath uxoris Esau.
  </p>
  <p>
   <font size="2">
    14
   </font>
   Isti quoque erant filii Oolibama filiae Anae filiae Sebeon, uxoris Esau, quos genuit ei, Iehus et Ihelon et Core.
  </p>
  <p>
   <font size="2">
    15
   </font>
   Hi duces filiorum Esau: filii Eliphaz primogeniti Esau: dux Theman, dux Omra, dux Sepho, dux Cenez,
   <font size="2">
    16
   </font>
   dux Core, dux Gathan, dux Amalech. Hi filii Eliphaz in terra Edom, et hi filii Ada.
  </p>
  <p>
   <font size="2">
    17
   </font>
   Hi quoque filii Rahuel filii Esau: dux Nahath, dux Zara, dux Samma, dux Meza: hi autem duces Rahuel in terra Edom: isti filii Basemath uxoris Esau.
  </p>
  <p>
   <font size="2">
    18
   </font>
   Hi autem filii Oolibama uxoris Esau: dux Iehus, dux Ihelon, dux Core: hi duces Oolibama filiae Anae uxoris Esau.
  </p>
  <p>
   <font size="2">
    19
   </font>
   Isti sunt filii Esau, et hi duces eorum: ipse est Edom.
  </p>
  <p>
   <font size="2">
    20
   </font>
   Isti sunt filii Seir Horraei, habitatores terrae: Lotan, et Sobal, et Sebeon, et Ana,
   <font size="2">
    21
   </font>
   et Dison, et Eser, et Disan: hi duces Horraei, filii Seir in terra Edom.
   <font size="2">
    22
   </font>
   Facti sunt autem filii Lotan: Hori et Heman. Erat autem soror Lotan, Thamna.
   <font size="2">
    23
   </font>
   Et isti filii Sobal: Alvan et Manahat et Ebal, et Sepho et Onam.
   <font size="2">
    24
   </font>
   Et hi filii Sebeon: Aia et Ana. Iste est Ana qui invenit aquas calidas in solitudine, cum pasceret asinos Sebeon patris sui:
   <font size="2">
    25
   </font>
   habuitque filium Dison, et filiam Oolibama.
   <font size="2">
    26
   </font>
   Et isti filii Dison: Hamdan, et Eseban, et Iethram, et Charan.
   <font size="2">
    27
   </font>
   Hi quoque filii Eser: Balaan, et Zavan, et Acan.
  </p>
  <p>
   <font size="2">
    28
   </font>
   Habuit autem filios Disan: Hus et Aram.
   <font size="2">
    29
   </font>
   Hi duces Horraeorum: dux Lotan, dux Sobal, dux Sebeon, dux Ana,
   <font size="2">
    30
   </font>
   dux Dison, dux Eser, dux Disan: isti duces Horraeorum qui imperaverunt in terra Seir.
  </p>
  <p>
   <font size="2">
    31
   </font>
   Reges autem qui regnaverunt in terra Edom antequam haberent regem filii Israel, fuerunt hi:
   <font size="2">
    32
   </font>
   Bela filius Beor, nomenque urbis eius Denaba.
   <font size="2">
    33
   </font>
   Mortuus est autem Bela, et regnavit pro eo Iobab filius Zarae de Bosra.
   <font size="2">
    34
   </font>
   Cumque mortuus esset Iobab, regnavit pro eo Husam de terra Themanorum.
   <font size="2">
    35
   </font>
   Hoc quoque mortuo, regnavit pro eo Adad filius Badad, qui percussit Madian in regione Moab: et nomen urbis eius Avith.
   <font size="2">
    36
   </font>
   Cumque mortuus esset Adad, regnavit pro eo Semla de Masreca.
   <font size="2">
    37
   </font>
   Hoc quoque mortuo regnavit pro eo Saul de fluvio Rohoboth.
   <font size="2">
    38
   </font>
   Cumque et hic obiisset, successit in regnum Balanan filius Achobor.
   <font size="2">
    39
   </font>
   Isto quoque mortuo regnavit pro eo Adar, nomenque urbis eius Phau: et appellabatur uxor eius Meetabel, filia Matred filiae Mezaab.
  </p>
  <p>
   <font size="2">
    40
   </font>
   Haec ergo nomina ducum Esau in cognationibus, et locis, et vocabulis suis: dux Thamna, dux Alva, dux Ietheth,
   <font size="2">
    41
   </font>
   dux Oolibama, dux Ela, dux Phinon,
   <font size="2">
    42
   </font>
   dux Cenez, dux Theman, dux Mabsar,
   <font size="2">
    43
   </font>
   dux Magdiel, dux Hiram: hi duces Edom habitantes in terra imperii sui, ipse est Esau pater Idumaeorum.
  </p>
  <p>
   <a name="37">
   </a>
   [37]
   <font size="2">
    1
   </font>
   Habitavit autem Iacob in terra Chanaan, in qua pater suus peregrinatus est.
   <font size="2">
    2
   </font>
   Et hae sunt generationes eius: Ioseph cum sedecim esset annorum, pascebat gregem cum fratribus suis adhuc puer: et erat cum filiis Balae et Zelphae uxorum patris sui: accusavitque fratres suos apud patrem crimine pessimo.
   <font size="2">
    3
   </font>
   Israel autem diligebat Ioseph super omnes filios suos, eo quod in senectute genuisset eum: fecitque ei tunicam polymitam.
   <font size="2">
    4
   </font>
   Videntes autem fratres eius quod a patre plus cunctis filiis amaretur, oderant eum, nec poterant ei quidquam pacifice loqui.
  </p>
  <p>
   <font size="2">
    5
   </font>
   Accidit quoque ut visum somnium referret fratribus suis: quae causa maioris odii seminarium fuit.
   <font size="2">
    6
   </font>
   Dixitque ad eos: Audite somnium meum quod vidi:
   <font size="2">
    7
   </font>
   putabam nos ligare manipulos in agro: et quasi consurgere manipulum meum, et stare, vestrosque manipulos circumstantes adorare manipulum meum.
   <font size="2">
    8
   </font>
   Responderunt fratres eius: Numquid rex noster eris? aut subiciemur ditioni tuae? Haec ergo causa somniorum atque sermonum, invidiae et odii fomitem ministravit.
  </p>
  <p>
   <font size="2">
    9
   </font>
   Aliud quoque vidit somnium, quod narrans fratribus, ait: Vidi per somnium, quasi solem, et lunam, et stellas undecim adorare me.
   <font size="2">
    10
   </font>
   Quod cum patri suo, et fratribus retulisset, increpavit eum pater suus, et dixit: Quid sibi vult hoc somnium quod vidisti? num ego et mater tua, et fratres tui adorabimus te super terram?
   <font size="2">
    11
   </font>
   Invidebant ei igitur fratres sui: pater vero rem tacitus considerabat.
  </p>
  <p>
   <font size="2">
    12
   </font>
   Cumque fratres illius in pascendis gregibus patris morarentur in Sichem,
   <font size="2">
    13
   </font>
   dixit ad eum Israel: Fratres tui pascunt oves in Sichimis: veni, mittam te ad eos. Quo respondente,
   <font size="2">
    14
   </font>
   Praesto sum, ait ei: Vade, et vide si cuncta prospera sint erga fratres tuos, et pecora: et renuntia mihi quid agatur. Missus de valle Hebron, venit in Sichem:
   <font size="2">
    15
   </font>
   invenitque eum vir errantem in agro, et interrogavit quid quaereret.
   <font size="2">
    16
   </font>
   At ille respondit: Fratres meos quaero: indica mihi ubi pascant greges.
   <font size="2">
    17
   </font>
   Dixitque ei vir: Recesserunt de loco isto: audivi autem eos dicentes: Eamus in Dothain. Perrexit ergo Ioseph post fratres suos, et invenit eos in Dothain.
  </p>
  <p>
   <font size="2">
    18
   </font>
   Qui cum vidissent eum procul, antequam accederet ad eos, cogitaverunt illum occidere:
   <font size="2">
    19
   </font>
   et mutuo loquebantur: Ecce somniator venit:
   <font size="2">
    20
   </font>
   venite, occidamus eum, et mittamus in cisternam veterem: dicemusque: Fera pessima devoravit eum: et tunc apparebit quid illi prosint somnia sua.
  </p>
  <p>
   <font size="2">
    21
   </font>
   Audiens autem hoc Ruben, nitebatur liberare eum de manibus eorum, et dicebat:
   <font size="2">
    22
   </font>
   Non interficiatis animam eius, nec effundatis sanguinem: sed proicite eum in cisternam hanc, quae est in solitudine, manusque vestras servate innoxias: hoc autem dicebat, volens eripere eum de manibus eorum, et reddere patri suo.
   <font size="2">
    23
   </font>
   Confestim igitur ut pervenit ad fratres suos, nudaverunt eum tunica talari et polymita:
   <font size="2">
    24
   </font>
   miseruntque eum in cisternam veterem, quae non habebat aquam.
  </p>
  <p>
   <font size="2">
    25
   </font>
   Et sedentes ut comederent panem, viderunt Ismaelitas viatores venire de Galaad, et camelos eorum portantes aromata, et resinam, et stacten in Aegyptum.
   <font size="2">
    26
   </font>
   Dixit ergo Iudas fratribus suis: Quid nobis prodest si occiderimus fratrem nostrum, et celaverimus sanguinem ipsius?
   <font size="2">
    27
   </font>
   melius est ut venundetur Ismaelitis, et manus nostrae non polluantur: frater enim et caro nostra est. Acquieverunt fratres sermonibus illius.
   <font size="2">
    28
   </font>
   Et praetereuntibus Madianitis negotiatoribus, extrahentes eum de cisterna, vendiderunt eum Ismaelitis, viginti argenteis: qui duxerunt eum in Aegyptum.
  </p>
  <p>
   <font size="2">
    29
   </font>
   Reversusque Ruben ad cisternam, non invenit puerum:
   <font size="2">
    30
   </font>
   et scissis vestibus pergens ad fratres suos, ait: Puer non comparet, et ego quo ibo?
   <font size="2">
    31
   </font>
   Tulerunt autem tunicam eius, et in sanguine haedi, quem occiderant, tinxerunt:
   <font size="2">
    32
   </font>
   mittentes qui ferrent ad patrem, et dicerent: Hanc invenimus: vide utrum tunica filii tui sit, an non.
  </p>
  <p>
   <font size="2">
    33
   </font>
   Quam cum agnovisset pater, ait: Tunica filii mei est: fera pessima comedit eum, bestia devoravit Ioseph.
   <font size="2">
    34
   </font>
   Scissisque vestibus, indutus est cilicio, lugens filium suum multo tempore.
   <font size="2">
    35
   </font>
   Congregatis autem cunctis liberis eius ut lenirent dolorem patris, noluit consolationem accipere, sed ait: Descendam ad filium meum lugens in infernum. Et illo perseverante in fletu,
   <font size="2">
    36
   </font>
   Madianitae vendiderunt Ioseph in Aegypto Putiphari eunucho Pharaonis, magistro militum.
  </p>
  <p>
   <a name="38">
   </a>
   [38]
   <font size="2">
    1
   </font>
   Eodem tempore, descendens Iudas a fratribus suis, divertit ad virum Odollamitem, nomine Hiram.
   <font size="2">
    2
   </font>
   Viditque ibi filiam hominis Chananaei, vocabulo Sue: et accepta uxore, ingressus est ad eam.
   <font size="2">
    3
   </font>
   Quae concepit, et peperit filium, et vocavit nomen eius Her.
   <font size="2">
    4
   </font>
   Rursumque concepto foetu, natum filium vocavit Onan.
   <font size="2">
    5
   </font>
   Tertium quoque peperit: quem appellavit Sela; quo nato, parere ultra cessavit.
  </p>
  <p>
   <font size="2">
    6
   </font>
   Dedit autem Iudas uxorem primogenito suo Her, nomine Thamar.
   <font size="2">
    7
   </font>
   Fuit quoque Her primogenitus Iudae nequam in conspectu Domini: et ab eo occisus est.
   <font size="2">
    8
   </font>
   Dixit ergo Iudas ad Onan filium suum: Ingredere uxorem fratris tui, et sociare illi, ut suscites semen fratri tuo.
   <font size="2">
    9
   </font>
   Ille sciens non sibi nasci filios, introiens ad uxorem fratris sui, semen fundebat in terram, ne liberi fratris nomine nascerentur.
   <font size="2">
    10
   </font>
   Et idcirco percussit eum Dominus, quod rem detestabilem faceret.
   <font size="2">
    11
   </font>
   Quam ob rem dixit Iudas Thamar nurui suae: Esto vidua in domo patris tui, donec crescat Sela filius meus: timebat enim ne et ipse moreretur, sicut fratres eius. Quae abiit, et habitavit in domo patris sui.
  </p>
  <p>
   <font size="2">
    12
   </font>
   Evolutis autem multis diebus, mortua est filia Sue uxor Iudae: qui, post luctum consolatione suscepta, ascendebat ad tonsores ovium suarum, ipse et Hiras opilio gregis Odollamites, in Thamnas.
   <font size="2">
    13
   </font>
   Nuntiatumque est Thamar quod socer illius ascenderet in Thamnas ad tondendas oves.
   <font size="2">
    14
   </font>
   Quae, depositis viduitatis vestibus, assumpsit theristrum: et mutato habitu, sedit in bivio itineris, quod ducit Thamnam: eo quod crevisset Sela, et non eum accepisset maritum.
   <font size="2">
    15
   </font>
   Quam cum vidisset Iudas, suspicatus est esse meretricem: operuerat enim vultum suum, ne agnosceretur.
   <font size="2">
    16
   </font>
   Ingrediensque ad eam, ait: Dimitte me ut coeam tecum: nesciebat enim quod nurus sua esset. Qua respondente: Quid dabis mihi ut fruaris concubitu meo?
   <font size="2">
    17
   </font>
   dixit: Mittam tibi haedam de gregibus. Rursumque illa dicente: Patiar quod vis, si dederis mihi arrhabonem, donec mittas quod polliceris.
   <font size="2">
    18
   </font>
   Ait Iudas: Quid tibi vis pro arrhabone dari? Respondit: Annulum tuum, et armillam, et baculum quem manu tenes. Ad unum igitur coitum mulier concepit,
   <font size="2">
    19
   </font>
   et surgens abiit: depositoque habitu quem sumpserat, induta est viduitatis vestibus.
  </p>
  <p>
   <font size="2">
    20
   </font>
   Misit autem Iudas haedum per pastorem suum Odollamitem, ut reciperet pignus quod dederat mulieri: qui cum non invenisset eam,
   <font size="2">
    21
   </font>
   interrogavit homines loci illius: Ubi est mulier quae sedebat in bivio? Respondentibus cunctis: Non fuit in loco ista meretrix.
   <font size="2">
    22
   </font>
   Reversus est ad Iudam, et dixit ei: Non inveni eam: sed et homines loci illius dixerunt mihi, numquam sedisse ibi scortum.
   <font size="2">
    23
   </font>
   Ait Iudas: Habeat sibi, certe mendacii arguere nos non potest, ego misi haedum quem promiseram: et tu non invenisti eam.
  </p>
  <p>
   <font size="2">
    24
   </font>
   Ecce autem post tres menses nuntiaverunt Iudae, dicentes: Fornicata est Thamar nurus tua, et videtur uterus illius intumescere. Dixitque Iudas: Producite eam ut comburatur.
   <font size="2">
    25
   </font>
   Quae cum duceretur ad poenam, misit ad socerum suum, dicens: De viro, cuius haec sunt, concepi: cognosce cuius sit annulus, et armilla, et baculus.
   <font size="2">
    26
   </font>
   Qui, agnitis muneribus, ait: Iustior me est: quia non tradidi eam Sela filio meo. Attamen ultra non cognovit eam.
  </p>
  <p>
   <font size="2">
    27
   </font>
   Instante autem partu, apparuerunt gemini in utero: atque in ipsa effusione infantium unus protulit manum, in qua obstetrix ligavit coccinum, dicens:
   <font size="2">
    28
   </font>
   Iste egredietur prior.
   <font size="2">
    29
   </font>
   Illo vero retrahente manum, egressus est alter: dixitque mulier: Quare divisa est propter te maceria? et ob hanc causam, vocavit nomen eius Phares.
   <font size="2">
    30
   </font>
   Postea egressus est frater eius, in cuius manu erat coccinum: quem appellavit Zara.
  </p>
  <p>
   <a name="39">
   </a>
   [39]
   <font size="2">
    1
   </font>
   Igitur Ioseph ductus est in Aegyptum, emitque eum Putiphar eunuchus Pharaonis, princeps exercitus, vir aegyptius, de manu Ismaelitarum, a quibus perductus erat.
   <font size="2">
    2
   </font>
   Fuitque Dominus cum eo, et erat vir in cunctis prospere agens: habitavitque in domo domini sui,
   <font size="2">
    3
   </font>
   qui optime noverat Dominum esse cum eo, et omnia, quae gerebat, ab eo dirigi in manu illius.
   <font size="2">
    4
   </font>
   Invenitque Ioseph gratiam coram domino suo, et ministrabat ei: a quo praepositus omnibus gubernabat creditam sibi domum, et universa quae ei tradita fuerant:
   <font size="2">
    5
   </font>
   benedixitque Dominus domui Aegyptii propter Ioseph, et multiplicavit tam in aedibus quam in agris cunctam eius substantiam:
   <font size="2">
    6
   </font>
   nec quidquam aliud noverat, nisi panem quo vescebatur. Erat autem Ioseph pulchra facie, et decorus aspectu.
  </p>
  <p>
   <font size="2">
    7
   </font>
   Post multos itaque dies iniecit domina sua oculos suos in Ioseph, et ait: Dormi mecum.
   <font size="2">
    8
   </font>
   Qui nequaquam acquiescens operi nefario, dixit ad eam: Ecce dominus meus, omnibus mihi traditis, ignorat quid habeat in domo sua:
   <font size="2">
    9
   </font>
   nec quidquam est quod non in mea sit potestate, vel non tradiderit mihi, praeter te, quae uxor eius es: quomodo ergo possum hoc malum facere, et peccare in Deum meum?
   <font size="2">
    10
   </font>
   Huiuscemodi verbis per singulos dies, et mulier molesta erat adolescenti: et ille recusabat stuprum.
  </p>
  <p>
   <font size="2">
    11
   </font>
   Accidit autem quadam die ut intraret Ioseph domum, et operis quippiam absque arbitris faceret:
   <font size="2">
    12
   </font>
   et illa, apprehensa lacinia vestimenti eius, diceret: Dormi mecum. Qui relicto in manu eius pallio fugit, et egressus est foras.
   <font size="2">
    13
   </font>
   Cumque vidisset mulier vestem in manibus suis, et se esse contemptam,
   <font size="2">
    14
   </font>
   vocavit ad se homines domus suae, et ait ad eos: En introduxit virum hebraeum, ut illuderet nobis: ingressus est ad me, ut coiret mecum: cumque ego succlamassem,
   <font size="2">
    15
   </font>
   et audisset vocem meam, reliquit pallium quod tenebam, et fugit foras.
   <font size="2">
    16
   </font>
   In argumentum ergo fidei retentum pallium ostendit marito revertenti domum,
   <font size="2">
    17
   </font>
   et ait: Ingressus est ad me servus hebraeus quem adduxisti, ut illuderet mihi:
   <font size="2">
    18
   </font>
   cumque audisset me clamare, reliquit pallium quod tenebam, et fugit foras.
  </p>
  <p>
   <font size="2">
    19
   </font>
   His auditis dominus, et nimium credulus verbis coniugis, iratus est valde:
   <font size="2">
    20
   </font>
   tradiditque Ioseph in carcerem, ubi vincti regis custodiebantur, et erat ibi clausus.
  </p>
  <p>
   <font size="2">
    21
   </font>
   Fuit autem Dominus cum Ioseph, et misertus illius dedit ei gratiam in conspectu principis carceris.
   <font size="2">
    22
   </font>
   Qui tradidit in manu illius universos vinctos qui in custodia tenebantur: et quidquid fiebat, sub ipso erat.
   <font size="2">
    23
   </font>
   Nec noverat aliquid, cunctis ei creditis: Dominus enim erat cum illo, et omnia opera eius dirigebat.
  </p>
  <p>
   <a name="40">
   </a>
   [40]
   <font size="2">
    1
   </font>
   His ita gestis, accidit ut peccarent duo eunuchi, pincerna regis Aegypti, et pistor, domino suo.
   <font size="2">
    2
   </font>
   Iratusque contra eos Pharao (nam alter pincernis praeerat, alter pistoribus),
   <font size="2">
    3
   </font>
   misit eos in carcerem principis militum, in quo erat vinctus et Ioseph.
   <font size="2">
    4
   </font>
   At custos carceris tradidit eos Ioseph, qui et ministrabat eis: aliquantulum temporis fluxerat, et illi in custodia tenebantur.
  </p>
  <p>
   <font size="2">
    5
   </font>
   Videruntque ambo somnium nocte una, iuxta interpretationem congruam sibi:
   <font size="2">
    6
   </font>
   ad quos cum introisset Ioseph mane, et vidisset eos tristes,
   <font size="2">
    7
   </font>
   sciscitatus est eos, dicens: Cur tristior est hodie solito facies vestra?
   <font size="2">
    8
   </font>
   Qui responderunt: Somnium vidimus, et non est qui interpretetur nobis. Dixitque ad eos Ioseph: Numquid non Dei est interpretatio? referte mihi quid videritis.
  </p>
  <p>
   <font size="2">
    9
   </font>
   Narravit prior, praepositus pincernarum, somnium suum: Videbam coram me vitem,
   <font size="2">
    10
   </font>
   in qua erant tres propagines, crescere paulatim in gemmas, et post flores uvas maturescere:
   <font size="2">
    11
   </font>
   calicemque Pharaonis in manu mea: tuli ergo uvas, et expressi in calicem quem tenebam, et tradidi poculum Pharaoni.
   <font size="2">
    12
   </font>
   Respondit Ioseph: Haec est interpretatio somnii: tres propagines, tres adhuc dies sunt:
   <font size="2">
    13
   </font>
   post quos recordabitur Pharao ministerii tui, et restituet te in gradum pristinum: dabisque ei calicem iuxta officium tuum, sicut ante facere consueveras.
   <font size="2">
    14
   </font>
   Tantum memento mei, cum bene tibi fuerit, et facias mecum misericordiam: ut suggeras Pharaoni ut educat me de isto carcere:
   <font size="2">
    15
   </font>
   quia furto sublatus sum de terra Hebraeorum, et hic innocens in lacum missus sum.
  </p>
  <p>
   <font size="2">
    16
   </font>
   Videns pistorum magister quod prudenter somnium dissolvisset, ait: Et ego vidi somnium: quod tria canistra farinae haberem super caput meum:
   <font size="2">
    17
   </font>
   et in uno canistro quod erat excelsius, portare me omnes cibos qui fiunt arte pistoria, avesque comedere ex eo.
   <font size="2">
    18
   </font>
   Respondit Ioseph: Haec est interpretatio somnii: tria canistra, tres adhuc dies sunt:
   <font size="2">
    19
   </font>
   post quos auferet Pharao caput tuum, ac suspendet te in cruce, et lacerabunt volucres carnes tuas.
  </p>
  <p>
   <font size="2">
    20
   </font>
   Exinde dies tertius natalitius Pharaonis erat: qui faciens grande convivium pueris suis, recordatus est inter epulas magistri pincernarum, et pistorum principis.
   <font size="2">
    21
   </font>
   Restituitque alterum in locum suum, ut porrigeret ei poculum:
   <font size="2">
    22
   </font>
   alterum suspendit in patibulo, ut coniectoris veritas probaretur.
  </p>
  <p>
   <font size="2">
    23
   </font>
   Et tamen succedentibus prosperis, praepositus pincernarum oblitus est interpretis sui.
  </p>
  <p>
   <a name="41">
   </a>
   [41]
   <font size="2">
    1
   </font>
   Post duos annos vidit Pharao somnium. Putabat se stare super fluvium,
   <font size="2">
    2
   </font>
   de quo ascendebant septem boves, pulchrae et crassae nimis: et pascebantur in locis palustribus.
   <font size="2">
    3
   </font>
   Aliae quoque septem emergebant de flumine, foedae confectaeque macie: et pascebantur in ipsa amnis ripa in locis virentibus:
   <font size="2">
    4
   </font>
   devoraveruntque eas, quarum mira species et habitudo corporum erat. Expergefactus Pharao,
   <font size="2">
    5
   </font>
   rursum dormivit, et vidit alterum somnium: septem spicae pullulabant in culmo uno plenae atque formosae:
   <font size="2">
    6
   </font>
   aliae quoque totidem spicae tenues, et percussae uredine oriebantur,
   <font size="2">
    7
   </font>
   devorantes omnium priorum pulchritudinem. Evigilans Pharao post quietem,
   <font size="2">
    8
   </font>
   et facto mane, pavore perterritus, misit ad omnes coniectores Aegypti, cunctosque sapientes, et accersitis narravit somnium, nec erat qui interpretaretur.
   <font size="2">
    9
   </font>
   Tunc demum reminiscens pincernarum magister, ait: Confiteor peccatum meum:
   <font size="2">
    10
   </font>
   iratus rex servis suis, me et magistrum pistorum retrudi iussit in carcerem principis militum:
   <font size="2">
    11
   </font>
   ubi una nocte uterque vidimus somnium praesagum futurorum.
   <font size="2">
    12
   </font>
   Erat ibi puer hebraeus, eiusdem ducis militum famulus: cui narrantes somnia,
   <font size="2">
    13
   </font>
   audivimus quidquid postea rei probavit eventus; ego enim redditus sum officio meo, et ille suspensus est in cruce.
  </p>
  <p>
   <font size="2">
    14
   </font>
   Protinus ad regis imperium eductum de carcere Ioseph totonderunt: ac veste mutata obtulerunt ei.
   <font size="2">
    15
   </font>
   Cui ille ait: Vidi somnia, nec est qui edisserat: quae audivi te sapientissime conicere.
   <font size="2">
    16
   </font>
   Respondit Ioseph: Absque me Deus respondebit prospera Pharaoni.
  </p>
  <p>
   <font size="2">
    17
   </font>
   Narravit ergo Pharao quod viderat: Putabam me stare super ripam fluminis,
   <font size="2">
    18
   </font>
   et septem boves de amne conscendere, pulchras nimis, et obesis carnibus: quae in pastu paludis virecta carpebant.
   <font size="2">
    19
   </font>
   Et ecce, has sequebantur aliae septem boves, in tantum deformes et macilentae, ut numquam tales in terra Aegypti viderim:
   <font size="2">
    20
   </font>
   quae, devoratis et consumptis prioribus,
   <font size="2">
    21
   </font>
   nullum saturitatis dedere vestigium: sed simili macie et squalore torpebant. Evigilans, rursus sopore depressus,
   <font size="2">
    22
   </font>
   vidi somnium. Septem spicae pullulabant in culmo uno plenae atque pulcherrimae.
   <font size="2">
    23
   </font>
   Aliae quoque septem tenues et percussae uredine, oriebantur e stipula:
   <font size="2">
    24
   </font>
   quae priorum pulchritudinem devoraverunt. Narravi coniectoribus somnium, et nemo est qui edisserat.
  </p>
  <p>
   <font size="2">
    25
   </font>
   Respondit Ioseph: Somnium regis unum est: quae facturus est Deus, ostendit Pharaoni.
   <font size="2">
    26
   </font>
   Septem boves pulchrae, et septem spicae plenae, septem ubertatis anni sunt: eamdemque vim somnii comprehendunt.
   <font size="2">
    27
   </font>
   Septem quoque boves tenues atque macilentae, quae ascenderunt post eas, et septem spicae tenues, et vento urente percussae, septem anni venturae sunt famis.
   <font size="2">
    28
   </font>
   Qui hoc ordine complebuntur:
   <font size="2">
    29
   </font>
   ecce septem anni venient fertilitatis magnae in universa terra Aegypti,
   <font size="2">
    30
   </font>
   quos sequentur septem anni alii tantae sterilitatis, ut oblivioni tradatur cuncta retro abundantia: consumptura est enim fames omnem terram,
   <font size="2">
    31
   </font>
   et ubertatis magnitudinem perditura est inopiae magnitudo.
   <font size="2">
    32
   </font>
   Quod autem vidisti secundo ad eamdem rem pertinens somnium: firmitatis indicium est, eo quod fiat sermo Dei, et velocius impleatur.
  </p>
  <p>
   <font size="2">
    33
   </font>
   Nunc ergo provideat rex virum sapientem et industrium, et praeficiat eum terrae Aegypti:
   <font size="2">
    34
   </font>
   qui constituat praepositos per cunctas regiones: et quintam partem fructuum per septem annos fertilitatis,
   <font size="2">
    35
   </font>
   qui iam nunc futuri sunt, congreget in horrea: et omne frumentum sub Pharaonis potestate condatur, serveturque in urbibus.
   <font size="2">
    36
   </font>
   Et praeparetur futurae septem annorum fami, quae oppressura est Aegyptum, et non consumetur terra inopia.
  </p>
  <p>
   <font size="2">
    37
   </font>
   Placuit Pharaoni consilium et cunctis ministris eius:
   <font size="2">
    38
   </font>
   locutusque est ad eos: Num invenire poterimus talem virum, qui spiritu Dei plenus sit?
   <font size="2">
    39
   </font>
   Dixit ergo ad Ioseph: Quia ostendit tibi Deus omnia quae locutus es, numquid sapientiorem et consimilem tui invenire potero?
   <font size="2">
    40
   </font>
   Tu eris super domum meam, et ad tui oris imperium cunctus populus obediet: uno tantum regni solio te praecedam.
   <font size="2">
    41
   </font>
   Dixitque rursus Pharao ad Ioseph: Ecce, constitui te super universam terram Aegypti.
  </p>
  <p>
   <font size="2">
    42
   </font>
   Tulitque annulum de manu sua, et dedit eum in manu eius: vestivitque eum stola byssina, et collo torquem auream circumposuit.
   <font size="2">
    43
   </font>
   Fecitque eum ascendere super currum suum secundum, clamante praecone, ut omnes coram eo genu flecterent, et praepositum esse scirent universae terrae Aegypti.
  </p>
  <p>
   <font size="2">
    44
   </font>
   Dixit quoque rex ad Ioseph: Ego sum Pharao: absque tuo imperio non movebit quisquam manum aut pedem in omni terra Aegypti.
   <font size="2">
    45
   </font>
   Vertitque nomen eius, et vocavit eum, lingua aegyptiaca, Salvatorem mundi. Deditque illi uxorem Aseneth filiam Putiphare sacerdotis Heliopoleos. Egressus est itaque Ioseph ad terram Aegypti
   <font size="2">
    46
   </font>
   (triginta autem annorum erat quando stetit in conspectu regis Pharaonis), et circuivit omnes regiones Aegypti.
  </p>
  <p>
   <font size="2">
    47
   </font>
   Venitque fertilitas septem annorum: et in manipulos redactae segetes congregatae sunt in horrea Aegypti.
   <font size="2">
    48
   </font>
   Omnis etiam frugum abundantia in singulis urbibus condita est.
   <font size="2">
    49
   </font>
   Tantaque fuit abundantia tritici, ut arenae maris coaequaretur, et copia mensuram excederet.
  </p>
  <p>
   <font size="2">
    50
   </font>
   Nati sunt autem Ioseph filii duo antequam veniret fames: quos peperit ei Aseneth filia Putiphare sacerdotis Heliopoleos.
   <font size="2">
    51
   </font>
   Vocavitque nomen primogeniti Manasses, dicens: Oblivisci me fecit Deus omnium laborum meorum, et domus patris mei.
   <font size="2">
    52
   </font>
   Nomen quoque secundi appellavit Ephraim, dicens: Crescere me fecit Deus in terra paupertatis meae.
  </p>
  <p>
   <font size="2">
    53
   </font>
   Igitur transactis septem ubertatis annis, qui fuerant in Aegypto,
   <font size="2">
    54
   </font>
   coeperunt venire septem anni inopiae, quos praedixerat Ioseph: et in universo orbe fames praevaluit, in cuncta autem terra Aegypti panis erat.
   <font size="2">
    55
   </font>
   Qua esuriente, clamavit populus ad Pharaonem, alimenta petens. Quibus ille respondit: Ite ad Ioseph: et quidquid ipse vobis dixerit, facite.
   <font size="2">
    56
   </font>
   Crescebat autem quotidie fames in omni terra: aperuitque Ioseph universa horrea, et vendebat Aegyptiis: nam et illos oppresserat fames.
   <font size="2">
    57
   </font>
   Omnesque provinciae veniebant in Aegyptum, ut emerent escas, et malum inopiae temperarent.
  </p>
  <p>
   <a name="42">
   </a>
   [42]
   <font size="2">
    1
   </font>
   Audiens autem Iacob quod alimenta venderentur in Aegypto, dixit filiis suis: Quare negligitis?
   <font size="2">
    2
   </font>
   audivi quod triticum venundetur in Aegypto: descendite, et emite nobis necessaria, ut possimus vivere, et non consumamur inopia.
  </p>
  <p>
   <font size="2">
    3
   </font>
   Descendentes igitur fratres Ioseph decem, ut emerent frumenta in Aegypto,
   <font size="2">
    4
   </font>
   Beniamin domi retento a Iacob, qui dixerat fratribus eius: Ne forte in itinere quidquam patiatur mali:
   <font size="2">
    5
   </font>
   ingressi sunt terram Aegypti cum aliis qui pergebant ad emendum. Erat autem fames in terra Chanaan.
  </p>
  <p>
   <font size="2">
    6
   </font>
   Et Ioseph erat princeps in terra Aegypti, atque ad eius nutum frumenta populis vendebantur. Cumque adorassent eum fratres sui,
   <font size="2">
    7
   </font>
   et agnovisset eos, quasi ad alienos durius loquebatur, interrogans eos: Unde venistis? Qui responderunt: De terra Chanaan, ut emamus victui necessaria.
  </p>
  <p>
   <font size="2">
    8
   </font>
   Et tamen fratres ipse cognoscens, non est cognitus ab eis.
   <font size="2">
    9
   </font>
   Recordatusque somniorum, quae aliquando viderat, ait ad eos: Exploratores estis: ut videatis infirmiora terrae venistis.
   <font size="2">
    10
   </font>
   Qui dixerunt: Non est ita, domine, sed servi tui venerunt ut emerent cibos.
   <font size="2">
    11
   </font>
   Omnes filii unius viri sumus: pacifici venimus, nec quidquam famuli tui machinantur mali.
   <font size="2">
    12
   </font>
   Quibus ille respondit: Aliter est: immunita terrae huius considerare venistis.
   <font size="2">
    13
   </font>
   At illi: Duodecim, inquiunt, servi tui, fratres sumus, filii viri unius in terra Chanaan: minimus cum patre nostro est, alius non est super.
  </p>
  <p>
   <font size="2">
    14
   </font>
   Hoc est, ait, quod locutus sum: exploratores estis.
   <font size="2">
    15
   </font>
   Iam nunc experimentum vestri capiam: per salutem Pharaonis non egrediemini hinc, donec veniat frater vester minimus.
   <font size="2">
    16
   </font>
   Mittite ex vobis unum, et adducat eum: vos autem eritis in vinculis, donec probentur quae dixistis utrum vera an falsa sint: alioquin per salutem Pharaonis exploratores estis.
   <font size="2">
    17
   </font>
   Tradidit ergo illos custodiae tribus diebus.
  </p>
  <p>
   <font size="2">
    18
   </font>
   Die autem tertio eductis de carcere, ait: Facite quae dixi, et vivetis: Deum enim timeo.
   <font size="2">
    19
   </font>
   Si pacifici estis, frater vester unus ligetur in carcere: vos autem abite, et ferte frumenta quae emistis, in domos vestras,
   <font size="2">
    20
   </font>
   et fratrem vestrum minimum ad me adducite, ut possim vestros probare sermones, et non moriamini. Fecerunt ut dixerat,
   <font size="2">
    21
   </font>
   et locuti sunt ad invicem: Merito haec patimur, quia peccavimus in fratrem nostrum, videntes angustiam animae illius, dum deprecaretur nos, et non audivimus: idcirco venit super nos ista tribulatio.
   <font size="2">
    22
   </font>
   E quibus unus Ruben, ait: Numquid non dixi vobis: Nolite peccare in puerum: et non audistis me? en sanguis eius exquiritur.
  </p>
  <p>
   <font size="2">
    23
   </font>
   Nesciebant autem quod intelligeret Ioseph, eo quod per interpretem loqueretur ad eos.
   <font size="2">
    24
   </font>
   Avertitque se parumper, et flevit: et reversus locutus est ad eos.
   <font size="2">
    25
   </font>
   Tollensque Simeon, et ligans illis praesentibus, iussit ministris ut implerent eorum saccos tritico, et reponerent pecunias singulorum in sacculis suis, datis supra cibariis in viam: qui fecerunt ita.
  </p>
  <p>
   <font size="2">
    26
   </font>
   At illi portantes frumenta in asinis suis, profecti sunt.
   <font size="2">
    27
   </font>
   Apertoque unus sacco, ut daret iumento pabulum in diversorio, contemplatus pecuniam in ore sacculi,
   <font size="2">
    28
   </font>
   dixit fratribus suis: Reddita est mihi pecunia, en habetur in sacco. Et obstupefacti, turbatique, mutuo dixerunt: Quidnam est hoc quod fecit nobis Deus?
  </p>
  <p>
   <font size="2">
    29
   </font>
   Veneruntque ad Iacob patrem suum in terram Chanaan, et narraverunt ei omnia quae accidissent sibi, dicentes:
   <font size="2">
    30
   </font>
   Locutus est nobis dominus terrae dure, et putavit nos exploratores esse provinciae.
   <font size="2">
    31
   </font>
   Cui respondimus: Pacifici sumus, nec ullas molimur insidias.
   <font size="2">
    32
   </font>
   Duodecim fratres uno patre geniti sumus: unus non est super, minimus cum patre nostro est in terra Chanaan.
   <font size="2">
    33
   </font>
   Qui ait nobis: Sic probabo quod pacifici sitis: fratrem vestrum unum dimittite apud me, et cibaria domibus vestris necessaria sumite, et abite,
   <font size="2">
    34
   </font>
   fratremque vestrum minimum adducite ad me, ut sciam quod non sitis exploratores: et istum, qui tenetur in vinculis, recipere possitis: ac deinceps quae vultis, emendi habeatis licentiam.
  </p>
  <p>
   <font size="2">
    35
   </font>
   His dictis, cum frumenta effunderent, singuli repererunt in ore saccorum ligatas pecunias, exterritisque simul omnibus,
   <font size="2">
    36
   </font>
   dixit pater Iacob: Absque liberis me esse fecistis: Ioseph non est super, Simeon tenetur in vinculis, et Beniamin auferetis: in me haec omnia mala reciderunt.
   <font size="2">
    37
   </font>
   Cui respondit Ruben: Duos filios meos interfice, si non reduxero illum tibi: trade illum in manu mea, et ego eum tibi restituam.
   <font size="2">
    38
   </font>
   At ille: Non descendet, inquit, filius meus vobiscum: frater eius mortuus est, et ipse solus remansit: si quid ei adversi acciderit in terra ad quam pergitis, deducetis canos meos cum dolore ad inferos.
  </p>
  <p>
   <a name="43">
   </a>
   [43]
   <font size="2">
    1
   </font>
   Interim fames omnem terram vehementer premebat.
   <font size="2">
    2
   </font>
   Consumptisque cibis quos ex Aegypto detulerant, dixit Iacob ad filios suos: Revertimini, et emite nobis pauxillum escarum.
   <font size="2">
    3
   </font>
   Respondit Iudas: Denuntiavit nobis vir ille sub attestatione iurisiurandi, dicens: Non videbitis faciem meam, nisi fratrem vestrum minimum adduxeritis vobiscum.
   <font size="2">
    4
   </font>
   Si ergo vis eum mittere nobiscum, pergemus pariter, et ememus tibi necessaria:
   <font size="2">
    5
   </font>
   sin autem non vis, non ibimus: vir enim, ut saepe diximus, denuntiavit nobis, dicens: Non videbitis faciem meam absque fratre vestro minimo.
  </p>
  <p>
   <font size="2">
    6
   </font>
   Dixit eis Israel: In meam hoc fecistis miseriam, ut indicaretis ei et alium habere vos fratrem.
   <font size="2">
    7
   </font>
   At illi responderunt: Interrogavit nos homo per ordinem nostram progeniem: si pater viveret: si haberemus fratrem: et nos respondimus ei consequenter iuxta id quod fuerat sciscitatus: numquid scire poteramus quod dicturus esset: Adducite fratrem vestrum vobiscum?
  </p>
  <p>
   <font size="2">
    8
   </font>
   Iudas quoque dixit patri suo: Mitte puerum mecum, ut proficiscamur, et possimus vivere: ne moriamur nos et parvuli nostri.
   <font size="2">
    9
   </font>
   Ego suscipio puerum: de manu mea require illum: nisi reduxero, et reddidero eum tibi, ero peccati reus in te omni tempore.
   <font size="2">
    10
   </font>
   Si non intercessisset dilatio, iam vice alter venissemus.
  </p>
  <p>
   <font size="2">
    11
   </font>
   Igitur Israel pater eorum dixit ad eos: Si sic necesse est, facite quod vultis: sumite de optimis terrae fructibus in vasis vestris, et deferte viro munera, modicum resinae, et mellis, et storacis, stactes, et terebinthi, et amygdalarum.
   <font size="2">
    12
   </font>
   Pecuniam quoque duplicem ferte vobiscum: et illam, quam invenistis in sacculis, reportate, ne forte errore factum sit:
   <font size="2">
    13
   </font>
   sed et fratrem vestrum tollite, et ite ad virum.
   <font size="2">
    14
   </font>
   Deus autem meus omnipotens faciat vobis eum placabilem: et remittat vobiscum fratrem vestrum quem tenet, et hunc Beniamin: ego autem quasi orbatus absque liberis ero.
  </p>
  <p>
   <font size="2">
    15
   </font>
   Tulerunt ergo viri munera, et pecuniam duplicem, et Beniamin: descenderuntque in Aegyptum, et steterunt coram Ioseph.
   <font size="2">
    16
   </font>
   Quos cum ille vidisset et Beniamin simul, praecepit dispensatori domus suae, dicens: Introduc viros domum, et occide victimas, et instrue convivium: quoniam mecum sunt comesturi meridie.
   <font size="2">
    17
   </font>
   Fecit ille quod sibi fuerat imperatum, et introduxit viros domum.
  </p>
  <p>
   <font size="2">
    18
   </font>
   Ibique exterriti, dixerunt mutuo: Propter pecuniam, quam retulimus prius in saccis nostris, introducti sumus: ut devolvat in nos calumniam, et violenter subiciat servituti et nos, et asinos nostros.
   <font size="2">
    19
   </font>
   Quam ob rem in ipsis foribus accedentes ad dispensatorem domus,
   <font size="2">
    20
   </font>
   locuti sunt: Oramus, domine, ut audias nos. Iam ante descendimus ut emeremus escas:
   <font size="2">
    21
   </font>
   quibus emptis, cum venissemus ad diversorium, aperuimus saccos nostros, et invenimus pecuniam in ore saccorum: quam nunc eodem pondere reportavimus.
   <font size="2">
    22
   </font>
   Sed et aliud attulimus argentum, ut emamus quae nobis necessaria sunt: non est in nostra conscientia quis posuerit eam in marsupiis nostris.
  </p>
  <p>
   <font size="2">
    23
   </font>
   At ille respondit: Pax vobiscum, nolite timere: Deus vester, et Deus patris vestri, dedit vobis thesauros in saccis vestris: nam pecuniam, quam dedistis mihi, probatam ego habeo. Eduxitque ad eos Simeon.
   <font size="2">
    24
   </font>
   Et introductis domum, attulit aquam, et laverunt pedes suos, deditque pabulum asinis eorum.
   <font size="2">
    25
   </font>
   Illi vero parabant munera, donec ingrederetur Ioseph meridie: audierant enim quod ibi comesturi essent panem.
  </p>
  <p>
   <font size="2">
    26
   </font>
   Igitur ingressus est Ioseph domum suam, obtuleruntque ei munera, tenentes in manibus suis: et adoraverunt proni in terram.
   <font size="2">
    27
   </font>
   At ille, clementer resalutatis eis, interrogavit eos, dicens: Salvusne est pater vester senex, de quo dixeratis mihi? adhuc vivit?
   <font size="2">
    28
   </font>
   Qui responderunt: Sospes est servus tuus pater noster, adhuc vivit. Et incurvati, adoraverunt eum.
  </p>
  <p>
   <font size="2">
    29
   </font>
   Attollens autem Ioseph oculos, vidit Beniamin fratrem suum uterinum, et ait: Iste est frater vester parvulus, de quo dixeratis mihi? Et rursum: Deus, inquit, misereatur tui, fili mi.
   <font size="2">
    30
   </font>
   Festinavitque, quia commota fuerant viscera eius super fratre suo, et erumpebant lacrimae: et introiens cubiculum flevit.
  </p>
  <p>
   <font size="2">
    31
   </font>
   Rursumque lota facie egressus, continuit se, et ait: Ponite panes.
   <font size="2">
    32
   </font>
   Quibus appositis, seorsum Ioseph, et seorsum fratribus, Aegyptiis quoque qui vescebantur simul, seorsum (illicitum est enim Aegyptiis comedere cum Hebraeis, et profanum putant huiuscemodi convivium)
   <font size="2">
    33
   </font>
   sederunt coram eo, primogenitus iuxta primogenita sua, et minimus iuxta aetatem suam. Et mirabantur nimis,
   <font size="2">
    34
   </font>
   sumptis partibus quas ab eo acceperant: maiorque pars venit Beniamin, ita ut quinque partibus excederet. Biberuntque et inebriati sunt cum eo.
  </p>
  <p>
   <a name="44">
   </a>
   [44]
   <font size="2">
    1
   </font>
   Praecepit autem Ioseph dispensatori domus suae, dicens: Imple saccos eorum frumento, quantum possunt capere: et pone pecuniam singulorum in summitate sacci.
   <font size="2">
    2
   </font>
   Scyphum autem meum argenteum, et pretium quod dedit tritici, pone in ore sacci iunioris. Factumque est ita.
  </p>
  <p>
   <font size="2">
    3
   </font>
   Et orto mane, dimissi sunt cum asinis suis.
   <font size="2">
    4
   </font>
   Iamque urbem exierant, et processerant paululum: tunc Ioseph accersito dispensatore domus, Surge, inquit, et persequere viros: et apprehensis dicito: Quare reddidistis malum pro bono?
   <font size="2">
    5
   </font>
   scyphus, quem furati estis, ipse est in quo bibit dominus meus, et in quo augurari solet: pessimam rem fecistis.
  </p>
  <p>
   <font size="2">
    6
   </font>
   Fecit ille ut iusserat: et apprehensis per ordinem locutus est.
   <font size="2">
    7
   </font>
   Qui responderunt: Quare sic loquitur dominus noster, ut servi tui tantum flagitii commiserint?
   <font size="2">
    8
   </font>
   pecuniam, quam invenimus in summitate saccorum, reportavimus ad te de terra Chanaan: et quomodo consequens est ut furati simus de domo domini tui aurum vel argentum?
   <font size="2">
    9
   </font>
   apud quemcumque fuerit inventum servorum tuorum quod quaeris, moriatur, et nos erimus servi domini nostri.
  </p>
  <p>
   <font size="2">
    10
   </font>
   Qui dixit eis: Fiat iuxta vestram sententiam: apud quemcumque fuerit inventus, ipse sit servus meus, vos autem eritis innoxii.
   <font size="2">
    11
   </font>
   Itaque festinato deponentes in terram saccos, aperuerunt singuli.
   <font size="2">
    12
   </font>
   Quos scrutatus, incipiens a maiore usque ad minimum, invenit scyphum in sacco Beniamin.
  </p>
  <p>
   <font size="2">
    13
   </font>
   At illi, scissis vestibus, oneratisque rursum asinis, reversi sunt in oppidum.
   <font size="2">
    14
   </font>
   Primusque Iudas cum fratribus ingressus est ad Ioseph (necdum enim de loco abierat) omnesque ante eum pariter in terram corruerunt.
   <font size="2">
    15
   </font>
   Quibus ille ait: Cur sic agere voluistis? an ignoratis quod non sit similis mei in augurandi scientia?
   <font size="2">
    16
   </font>
   Cui Iudas: Quid respondebimus, inquit, domino meo? vel quid loquemur, aut iuste poterimus obtendere? Deus invenit iniquitatem servorum tuorum: en omnes servi sumus domini mei, et nos, et apud quem inventus est scyphus.
   <font size="2">
    17
   </font>
   Respondit Ioseph: Absit a me ut sic agam: qui furatus est scyphum, ipse sit servus meus: vos autem abite liberi ad patrem vestrum.
  </p>
  <p>
   <font size="2">
    18
   </font>
   Accedens autem propius Iudas, confidenter ait: Oro, domini mi, loquatur servus tuus verbum in auribus tuis, et ne irascaris famulo tuo: tu es enim post Pharaonem
   <font size="2">
    19
   </font>
   dominus meus. Interrogasti prius servos tuos: Habetis patrem aut fratrem?
   <font size="2">
    20
   </font>
   et nos respondimus tibi domino meo: Est nobis pater senex, et puer parvulus, qui in senectute illius natus est: cuius uterinus frater mortuus est: et ipsum solum habet mater sua, pater vero tenere diliget eum.
   <font size="2">
    21
   </font>
   Dixistique servis tuis: Adducite eum ad me, et ponam oculos meos super illum.
   <font size="2">
    22
   </font>
   Suggessimus domino meo: Non potest puer relinquere patrem suum: si enim illum dimiserit, morietur.
   <font size="2">
    23
   </font>
   Et dixisti servis tuis: Nisi venerit frater vester minimus vobiscum, non videbitis amplius faciem meam.
  </p>
  <p>
   <font size="2">
    24
   </font>
   Cum ergo ascendissemus ad famulum tuum patrem nostrum, narravimus ei omnia quae locutus est dominus meus.
   <font size="2">
    25
   </font>
   Et dixit pater noster: Revertimini, et emite nobis parum tritici.
   <font size="2">
    26
   </font>
   Cui diximus: Ire non possumus: si frater noster minimus descenderit nobiscum, proficiscemur simul: alioquin illo absente, non audemus videre faciem viri.
   <font size="2">
    27
   </font>
   Ad quae ille respondit: Vos scitis quod duos genuerit mihi uxor mea.
   <font size="2">
    28
   </font>
   Egressus est unus, et dixistis: Bestia devoravit eum: et hucusque non comparet.
   <font size="2">
    29
   </font>
   Si tuleritis et istum, et aliquid ei in via contigerit, deducetis canos meos cum moerore ad inferos.
  </p>
  <p>
   <font size="2">
    30
   </font>
   Igitur si intravero ad servum tuum patrem nostrum, et puer defuerit (cum anima illius ex huius anima pendeat),
   <font size="2">
    31
   </font>
   videritque eum non esse nobiscum, morietur, et deducent famuli tui canos eius cum dolore ad inferos.
   <font size="2">
    32
   </font>
   Ego proprie servus tuus sim qui in meam hunc recepi fidem, et spopondi dicens: Nisi reduxero eum, peccati reus ero in patrem meum omni tempore.
  </p>
  <p>
   <font size="2">
    33
   </font>
   Manebo itaque servus tuus pro puero in ministerio domini mei, et puer ascendat cum fratribus suis.
   <font size="2">
    34
   </font>
   Non enim possum redire ad patrem meum, absente puero: ne calamitatis, quae oppressura est patrem meum, testis assistam.
  </p>
  <p>
   <a name="45">
   </a>
   [45]
   <font size="2">
    1
   </font>
   Non se poterat ultra cohibere Ioseph multis coram astantibus: unde praecepit ut egrederentur cuncti foras, et nullus interesset alienus agnitioni mutuae.
   <font size="2">
    2
   </font>
   Elevavitque vocem cum fletu, quam audierunt Aegyptii, omnisque domus Pharaonis.
   <font size="2">
    3
   </font>
   Et dixit fratribus suis: Ego sum Ioseph: adhuc pater meus vivit? Non poterant respondere fratres nimio terrore perterriti.
   <font size="2">
    4
   </font>
   Ad quos ille clementer: Accedite, inquit, ad me. Et cum accessissent prope: Ego sum, ait, Ioseph, frater vester, quem vendidistis in Aegyptum.
   <font size="2">
    5
   </font>
   Nolite pavere, neque vobis durum esse videatur quod vendidistis me in his regionibus: pro salute enim vestra misit me Deus ante vos in Aegyptum.
   <font size="2">
    6
   </font>
   Biennium est enim quod coepit fames esse in terra: et adhuc quinque anni restant, quibus nec arari poterit, nec meti.
   <font size="2">
    7
   </font>
   Praemisitque me Deus ut reservemini super terram, et escas ad vivendum habere possitis.
   <font size="2">
    8
   </font>
   Non vestro consilio, sed Dei voluntate huc missum sum: qui fecit me quasi patrem Pharaonis, et dominum universae domus eius, ac principem in omni terra Aegypti.
  </p>
  <p>
   <font size="2">
    9
   </font>
   Festinate, et ascendite ad patrem meum, et dicetis ei: Haec mandat filius tuus Ioseph: Deus fecit me dominum universae terrae Aegypti: descende ad me, ne moreris,
   <font size="2">
    10
   </font>
   et habitabis in terra Gessen: erisque iuxta me tu, et filii tui, et filii filiorum tuorum, oves tuae, et armenta tua, et universa quae possides:
   <font size="2">
    11
   </font>
   ibique te pascam (adhuc enim quinque anni residui sunt famis) ne et tu pereas, et domus tua, et omnia quae possides.
   <font size="2">
    12
   </font>
   En oculi vestri, et oculi fratris mei Beniamin, vident quod os meum loquatur ad vos.
   <font size="2">
    13
   </font>
   Nuntiate patri meo universam gloriam meam, et cuncta quae vidistis in Aegypto: festinate, et adducite eum ad me.
  </p>
  <p>
   <font size="2">
    14
   </font>
   Cumque amplexatus recidisset in collum Beniamin fratris sui, flevit: illo quoque similiter flente super collum eius.
   <font size="2">
    15
   </font>
   Osculatusque est Ioseph omnes fratres suos, et ploravit super singulos: post quae ausi sunt loqui ad eum.
  </p>
  <p>
   <font size="2">
    16
   </font>
   Auditumque est, et celebri sermone vulgatum in aula regis: Venerunt fratres Ioseph: et gavisus est Pharao, atque omnis familia eius.
   <font size="2">
    17
   </font>
   Dixitque ad Ioseph ut imperaret fratribus suis, dicens: Onerantes iumenta, ite in terram Chanaan,
   <font size="2">
    18
   </font>
   et tollite inde patrem vestrum et cognationem, et venite ad me: et ego dabo vobis omnia bona Aegypti, ut comedatis medullam terrae.
   <font size="2">
    19
   </font>
   Praecipe etiam ut tollant plaustra de terra Aegypti, ad subvectionem parvulorum suorum ac coniugum: et dicito: Tollite patrem vestrum, et properate quantocius venientes.
   <font size="2">
    20
   </font>
   Nec dimittatis quidquam de supellectili vestra: quia omnes opes Aegypti vestrae erunt.
  </p>
  <p>
   <font size="2">
    21
   </font>
   Feceruntque filii Israel ut eis mandatum fuerat. Quibus dedit Ioseph plaustra, secundum Pharaonis imperium, et cibaria in itinere.
   <font size="2">
    22
   </font>
   Singulis quoque proferri iussit binas stolas: Beniamin vero dedit trecentos argenteos cum quinque stolis optimis:
   <font size="2">
    23
   </font>
   tantumdem pecuniae et vestium mittens patri suo, addens et asinos decem, qui subveherent ex omnibus divitiis Aegypti, et totidem asinas, triticum in itinere, panesque portantes.
   <font size="2">
    24
   </font>
   Dimisit ergo fratres suos, et proficiscentibus ait: Ne irascamini in via.
  </p>
  <p>
   <font size="2">
    25
   </font>
   Qui ascendentes ex Aegypto, venerunt in terram Chanaan ad patrem suum Iacob.
   <font size="2">
    26
   </font>
   Et nuntiaverunt ei, dicentes: Ioseph filius tuus vivit: et ipse dominatur in omni terra Aegypti. Quo audito Iacob, quasi de gravi somno evigilans, tamen non credebat eis.
   <font size="2">
    27
   </font>
   Illi e contra referebant omnem ordinem rei. Cumque vidisset plaustra et universa quae miserat, revixit spiritus eius,
   <font size="2">
    28
   </font>
   et ait: Sufficit mihi si adhuc Ioseph filius meus vivit: vadam, et videbo illum antequam moriar.
  </p>
  <p>
   <a name="46">
   </a>
   [46]
   <font size="2">
    1
   </font>
   Profectusque Israel cum omnibus quae habebat, venit ad Puteum iuramenti: et mactatis ibi victimis Deo patris sui Isaac,
   <font size="2">
    2
   </font>
   audivit eum per visionem noctis vocantem se, et dicentem sibi: Iacob, Iacob. Cui respondit: Ecce adsum.
   <font size="2">
    3
   </font>
   Ait illi Deus: Ego sum fortissimus Deus patris tui: noli timere, descende in Aegyptum, quia in gentem magnam faciam te ibi.
   <font size="2">
    4
   </font>
   Ego descendam tecum illuc, et ego inde adducam te revertentem: Ioseph quoque ponet manus suas super oculos tuos.
  </p>
  <p>
   <font size="2">
    5
   </font>
   Surrexit autem Iacob a Puteo iuramenti: tuleruntque eum filii cum parvulis et uxoribus suis in plaustris quae miserat Pharao ad portandum senem,
   <font size="2">
    6
   </font>
   et omnia quae possederat in terra Chanaan: venitque in Aegyptum cum omni semine suo,
   <font size="2">
    7
   </font>
   filii eius, et nepotes, filiae, et cuncta simul progenies.
  </p>
  <p>
   <font size="2">
    8
   </font>
   Haec sunt autem nomina filiorum Israel, qui ingressi sunt in Aegyptum, ipse cum liberis suis. Primogenitus Ruben.
   <font size="2">
    9
   </font>
   Filii Ruben: Henoch et Phallu et Hesron et Charmi.
   <font size="2">
    10
   </font>
   Filii Simeon: Iamuel et Iamin et Ahod, et Iachin et Sohar, et Saul filius Chanaanitidis.
   <font size="2">
    11
   </font>
   Filii Levi: Gerson et Caath et Merari.
   <font size="2">
    12
   </font>
   Filii Iuda: Her et Onan et Sela et Phares et Zara; mortui sunt autem Her et Onan in terra Chanaan. Natique sunt filii Phares: Hesron et Hamul.
   <font size="2">
    13
   </font>
   Filii Issachar: Thola et Phua et Iob et Semron.
   <font size="2">
    14
   </font>
   Filii Zabulon: Sared et Elon et Iahelel.
   <font size="2">
    15
   </font>
   Hi filii Liae quos genuit in Mesopotamia Syriae cum Dina filia sua: omnes animae filiorum eius et filiarum, triginta tres.
   <font size="2">
    16
   </font>
   Filii Gad: Sephion et Haggi et Suni et Esebon et Heri et Arodi et Areli.
   <font size="2">
    17
   </font>
   Filii Aser: Iamne et Iesua et Iessui et Beria, Sara quoque soror eorum. Filii Beria: Heber et Melchiel.
   <font size="2">
    18
   </font>
   Hi filii Zelphae, quam dedit Laban Liae filiae suae: et hos genuit Iacob sedecim animas.
   <font size="2">
    19
   </font>
   Filii Rachel uxoris Iacob: Ioseph et Beniamin.
   <font size="2">
    20
   </font>
   Natique sunt Ioseph filii in terra Aegypti, quos genuit ei Aseneth filia Putiphare sacerdotis Heliopoleos: Manasses et Ephraim.
   <font size="2">
    21
   </font>
   Filii Beniamin: Bela et Bechor et Asbel et Gera et Naaman et Echi et Ros et Mophim et Ophim et Ared.
   <font size="2">
    22
   </font>
   Hi filii Rachel quos genuit Iacob: omnes animae, quatuordecim.
   <font size="2">
    23
   </font>
   Filii Dan: Husim.
   <font size="2">
    24
   </font>
   Filii Nephthali: Iasiel et Guni et Ieser et Sallem.
   <font size="2">
    25
   </font>
   Hi filii Balae, quam dedit Laban Racheli filiae suae: et hos genuit Iacob: omnes animae, septem.
  </p>
  <p>
   <font size="2">
    26
   </font>
   Cunctae animae, quae ingressae sunt cum Iacob in Aegyptum, et egressae sunt de femore illius, absque uxoribus filiorum eius, sexaginta sex.
   <font size="2">
    27
   </font>
   Filii autem Ioseph, qui nati sunt ei in terra Aegypti, animae duae. Omnes animae domus Iacob, quae ingressae sunt in Aegyptum, fuere septuaginta.
  </p>
  <p>
   <font size="2">
    28
   </font>
   Misit autem Iudam ante se ad Ioseph, ut nuntiaret ei, et occurreret in Gessen.
   <font size="2">
    29
   </font>
   Quo cum pervenisset, Iuncto Ioseph curro suo, ascendit obviam patri suo ad eumdem locum: vidensque eum, irruit super collum eius, et inter amplexus flevit.
   <font size="2">
    30
   </font>
   Dixitque pater ad Ioseph: Iam laetus moriar, quia vidi faciem tuam, et superstitem te relinquo.
  </p>
  <p>
   <font size="2">
    31
   </font>
   At ille locutus est ad fratres suos, et ad omnem domum patris sui: Ascendam, et nuntiabo Pharaoni, dicamque ei: Fratres mei, et domus patris mei, qui erant in terra Chanaan, venerunt ad me:
   <font size="2">
    32
   </font>
   et sunt viri pastores ovium, curamque habent alendorum gregum: pecora sua, et armenta, et omnia quae habere potuerunt, adduxerunt secum.
   <font size="2">
    33
   </font>
   Cumque vocaverit vos, et dixerit: Quod est opus vestrum?
   <font size="2">
    34
   </font>
   respondebitis: Viri pastores sumus servi tui, ab infantia nostra usque in praesens, et nos et patres nostri. Haec autem dicetis, ut habitare possitis in terra Gessen: quia detestantur Aegyptii omnes pastores ovium.
  </p>
  <p>
   <a name="47">
   </a>
   [47]
   <font size="2">
    1
   </font>
   Ingressus ergo Ioseph nuntiavit Pharaoni, dicens: Pater meus et fratres, oves eorum et armenta, et cuncta quae possident, venerunt de terra Chanaan: et ecce consistunt in terra Gessen.
   <font size="2">
    2
   </font>
   Extremos quoque fratrum suorum quinque viros constituit coram rege:
   <font size="2">
    3
   </font>
   quos ille interrogavit: Quid habetis operis? Responderunt: Pastores ovium sumus servi tui, et nos et patres nostri.
   <font size="2">
    4
   </font>
   Ad peregrinandum in terra tua venimus: quoniam non est herba gregibus servorum tuorum, ingravescente fame in terra Chanaan: petimusque ut esse nos iubeas servos tuos in terra Gessen.
  </p>
  <p>
   <font size="2">
    5
   </font>
   Dixit itaque rex ad Ioseph: Pater tuus et fratres tui venerunt ad te.
   <font size="2">
    6
   </font>
   Terra Aegypti in conspectu tuo est: in optimo loco fac eos habitare, et trade eis terram Gessen. Quod si nosti in eis esse viros industrios, constitue illos magistros pecorum meorum.
  </p>
  <p>
   <font size="2">
    7
   </font>
   Post haec introduxit Ioseph patrem suum ad regem, et statuit eum coram eo: qui benedicens illi,
   <font size="2">
    8
   </font>
   et interrogatus ab eo: Quot sunt dies annorum vitae tuae?
   <font size="2">
    9
   </font>
   respondit: Dies peregrinationis meae centum triginta annorum sunt, parvi et mali, et non pervenerunt usque ad dies patrum meorum quibus peregrinati sunt.
   <font size="2">
    10
   </font>
   Et benedicto rege, egressus est foras.
  </p>
  <p>
   <font size="2">
    11
   </font>
   Ioseph vero patri et fratribus suis dedit possessionem in Aegypto in optimo terrae loco, Ramesses, ut praeceperat Pharao.
   <font size="2">
    12
   </font>
   Et alebat eos, omnemque domum patris sui, praebens cibaria singulis.
  </p>
  <p>
   <font size="2">
    13
   </font>
   In toto enim orbe panis deerat, et oppresserat fames terram, maxime Aegypti et Chanaan.
   <font size="2">
    14
   </font>
   E quibus omnem pecuniam congregavit pro venditione frumenti, et intulit eam in aerarium regis.
  </p>
  <p>
   <font size="2">
    15
   </font>
   Cumque defecisset emptoribus pretium, venit cuncta Aegyptus ad Ioseph, dicens: Da nobis panes: quare morimur coram te, deficiente pecunia?
   <font size="2">
    16
   </font>
   Quibus ille respondit: Adducite pecora vestra, et dabo vobis pro eis cibos, si pretium non habetis.
   <font size="2">
    17
   </font>
   Quae cum adduxissent, dedit eis alimenta pro equis, et ovibus, et bobus, et asinis: sustentavitque eos illo anno pro commutatione pecorum.
  </p>
  <p>
   <font size="2">
    18
   </font>
   Venerunt quoque anno secundo, et dixerunt ei: Non celabimus dominum nostrum quod deficiente pecunia, pecora simul defecerunt: nec clam te est, quod absque corporibus et terra nihil habeamus.
   <font size="2">
    19
   </font>
   Cur ergo moriemur te vidente? et nos et terra nostra tui erimus: eme nos in servitutem regiam, et praebe semina, ne pereunte cultore redigatur terra in solitudinem.
  </p>
  <p>
   <font size="2">
    20
   </font>
   Emit igitur Ioseph omnem terram Aegypti, vendentibus singulis possessiones suas prae magnitudine famis. Subiecitque eam Pharaoni,
   <font size="2">
    21
   </font>
   et cunctos populos eius a novissimis terminis Aegypti usque ad extremos fines eius,
   <font size="2">
    22
   </font>
   praeter terram sacerdotum, quae a rege tradita fuerat eis: quibus et statuta cibaria ex horreis publicis praebebantur, et idcirco non sunt compulsi vendere possessiones suas.
  </p>
  <p>
   <font size="2">
    23
   </font>
   Dixit ergo Ioseph ad populos: En ut cernitis, et vos et terram vestram Pharao possidet: accipite semina, et serite agros,
   <font size="2">
    24
   </font>
   ut fruges habere possitis. Quintam partem regi dabitis: quatuor reliquas permitto vobis in sementem, et in cibum familiis et liberis vestris.
   <font size="2">
    25
   </font>
   Qui responderunt: Salus nostra in manu tua est: respiciat nos tantum dominus noster, et laeti serviemus regi.
  </p>
  <p>
   <font size="2">
    26
   </font>
   Ex eo tempore usque in praesentem diem, in universa terra Aegypti regibus quinta pars solvitur, et factum est quasi in legem, absque terra sacerdotali, quae libera ab hac conditione fuit.
  </p>
  <p>
   <font size="2">
    27
   </font>
   Habitavit ergo Israel in Aegypto, id est, in terra Gessen, et possedit eam: auctusque est, et multiplicatus nimis.
   <font size="2">
    28
   </font>
   Et vixit in ea decem et septem annis: factique sunt omnes dies vitae illius, centum quadraginta septem annorum.
  </p>
  <p>
   <font size="2">
    29
   </font>
   Cumque appropinquare cerneret diem mortis suae, vocavit filium suum Ioseph, et dixit ad eum: Si inveni gratiam in conspectu tuo, pone manum tuam sub femore meo: et facies mihi misericordiam et veritatem, ut non sepelias me in Aegypto:
   <font size="2">
    30
   </font>
   sed dormiam cum patribus meis, et auferas me de terra hac, condasque in sepulchro maiorum meorum. Cui respondit Ioseph: Ego faciam quod iussisti.
   <font size="2">
    31
   </font>
   Et ille: Iura ergo, inquit, mihi. Quo iurante, adoravit Israel Deum, conversus ad lectuli caput.
  </p>
  <p>
   <a name="48">
   </a>
   [48]
   <font size="2">
    1
   </font>
   His ita transactis, nuntiatum est Ioseph quod aegrotaret pater suus: qui, assumptis duobus filiis Manasse et Ephraim, ire perrexit.
   <font size="2">
    2
   </font>
   Dictumque est seni: Ecce filius tuus Ioseph venit ad te. Qui confortatus sedit in lectulo.
   <font size="2">
    3
   </font>
   Et ingresso ad se ait: Deus omnipotens apparuit mihi in Luza, quae est in terra Chanaan: benedixitque mihi,
   <font size="2">
    4
   </font>
   et ait: Ego te augebo et multiplicabo, et faciam te in turbas populorum: daboque tibi terram hanc, et semini tuo post te in possessionem sempiternam.
   <font size="2">
    5
   </font>
   Duo ergo filii tui, qui nati sunt tibi in terra Aegypti antequam huc venirem ad te, mei erunt: Ephraim et Manasses, sicut Ruben et Simeon reputabuntur mihi.
   <font size="2">
    6
   </font>
   Reliquos autem quos genueris post eos, tui erunt, et nomine fratrum suorum vocabuntur in possessionibus suis.
   <font size="2">
    7
   </font>
   Mihi enim, quando veniebam de Mesopotamia, mortua est Rachel in terra Chanaan in ipso itinere, eratque vernum tempus: et ingrediebar Ephratam, et sepelivi eam iuxta viam Ephratae, quae alio nomine appellatur Bethlehem.
  </p>
  <p>
   <font size="2">
    8
   </font>
   Videns autem filios eius dixit ad eum: Qui sunt isti?
   <font size="2">
    9
   </font>
   Respondit: Filii mei sunt, quos donavit mihi Deus in hoc loco. Adduc, inquit, eos ad me, ut benedicam illis.
   <font size="2">
    10
   </font>
   Oculi enim Israel caligabant prae nimia senectute, et clare videre non poterat. Applicitosque ad se, deosculatus et circumplexus eos,
   <font size="2">
    11
   </font>
   dixit ad filium suum: Non sum fraudatus aspectu tuo: insuper ostendit mihi Deus semen tuum.
   <font size="2">
    12
   </font>
   Cumque tulisset eos Ioseph de gremio patris, adoravit pronus in terram.
   <font size="2">
    13
   </font>
   Et posuit Ephraim ad dexteram suam, id est, ad sinistram Israel: Manassen vero in sinistra sua, ad dexteram scilicet patris, applicuitque ambos ad eum.
   <font size="2">
    14
   </font>
   Qui extendens manum dexteram, posuit super caput Ephraim minoris fratris: sinistram autem super caput Manasse qui maior natu erat, commutans manus.
  </p>
  <p>
   <font size="2">
    15
   </font>
   Benedixitque Iacob filiis Ioseph, et ait: Deus, in cuius conspectu ambulaverunt patres mei Abraham, et Isaac; Deus qui pascit me ab adolescentia mea usque in praesentem diem:
   <font size="2">
    16
   </font>
   angelus, qui eruit me de cunctis malis, benedicat pueris istis: et invocetur super eos nomen meum, nomina quoque patrum meorum Abraham et Isaac, et crescant in multitudinem super terram.
  </p>
  <p>
   <font size="2">
    17
   </font>
   Videns autem Ioseph quod posuisset pater suus dexteram manum super caput Ephraim, graviter accepit: et apprehensam manum patris levare conatus est de capite Ephraim, et transferre super caput Manasse.
   <font size="2">
    18
   </font>
   Dixitque ad patrem: Non ita convenit, pater: quia hic est primogenitus, pone dexteram tuam super caput eius.
   <font size="2">
    19
   </font>
   Qui renuens, ait: Scio, fili mi, scio: et iste quidem erit in populos, et multiplicabitur: sed frater eius minor, maior erit illo: et semen illius crescet in gentes.
   <font size="2">
    20
   </font>
   Benedixitque eis in tempore illo, dicens: In te benedicetur Israel, atque dicetur: Faciat tibi Deus sicut Ephraim, et sicut Manasse. Constituitque Ephraim ante Manassen.
  </p>
  <p>
   <font size="2">
    21
   </font>
   Et ait ad Ioseph filium suum: En ego morior, et erit Deus vobiscum, reducetque vos ad terram patrum vestrorum.
   <font size="2">
    22
   </font>
   Do tibi partem unam extra fratres tuos, quam tuli de manu Amorrhaei in gladio et arcu meo.
  </p>
  <p>
   <a name="49">
   </a>
   [49]
   <font size="2">
    1
   </font>
   Vocavit autem Iacob filios suos, et ait eis: Congregamini, ut annuntiem quae ventura sunt vobis in diebus novissimis.
   <font size="2">
    2
   </font>
   Congregamini, et audite, filii Iacob, audite Israel patrem vestrum:
   <font size="2">
    3
   </font>
   Ruben, primogenitus meus, tu fortitudo mea, et principium doloris mei; prior in donis, maior in imperio.
   <font size="2">
    4
   </font>
   Effusus es sicut aqua, non crescas: quia ascendisti cubile patris tui, et maculasti stratum eius.
   <font size="2">
    5
   </font>
   Simeon et Levi fratres vasa iniquitatis bellantia.
   <font size="2">
    6
   </font>
   In consilium eorum non veniat anima mea, et in coetu illorum non sit gloria mea: quia in furore suo occiderunt virum, et in voluntate sua suffoderunt murum.
   <font size="2">
    7
   </font>
   Maledictus furor eorum, quia pertinax: et indignatio eorum, quia dura: dividam eos in Iacob, et dispergam eos in Israel.
   <font size="2">
    8
   </font>
   Iuda, te laudabunt fratres tui: manus tua in cervicibus inimicorum tuorum, adorabunt te filii patris tui.
   <font size="2">
    9
   </font>
   Catulus leonis Iuda: ad praedam, fili mi, ascendisti: requiescens accubuisti ut leo, et quasi leaena: quis suscitabit eum?
   <font size="2">
    10
   </font>
   Non auferetur sceptrum de Iuda, et dux de femore eius, donec veniat qui mittendus est, et ipse erit expectatio gentium.
   <font size="2">
    11
   </font>
   Ligans ad vineam pullum suum, et ad vitem, o fili mi, asinam suam, lavabit in vino stolam suam et in sanguine uvae pallium suum.
   <font size="2">
    12
   </font>
   Pulchriores sunt oculi eius vino, et dentes eius lacte candidiores.
   <font size="2">
    13
   </font>
   Zabulon in littore maris habitabit, et in statione navium pertingens usque ad Sidonem.
   <font size="2">
    14
   </font>
   Issachar asinus fortis accubans inter terminos.
   <font size="2">
    15
   </font>
   Vidit requiem, quod esset bona et terram, quod optima: et supposuit humerum suum ad portandum, factusque est tributis serviens.
   <font size="2">
    16
   </font>
   Dan iudicabit populum suum sicut et alia tribus in Israel.
   <font size="2">
    17
   </font>
   Fiat Dan coluber in via, cerastes in semita, mordens ungulas equi, ut cadat ascensor eius retro.
   <font size="2">
    18
   </font>
   Salutare tuum expectabo, Domine.
   <font size="2">
    19
   </font>
   Gad, accinctus praeliabatur ante eum: et ipse accingetur retrorsum.
   <font size="2">
    20
   </font>
   Aser, pinguis panis eius, et praebebit delicias regibus.
   <font size="2">
    21
   </font>
   Nephthali, cervus emissus, et dans eloquia pulchritudinis.
   <font size="2">
    22
   </font>
   Filius accrescens Ioseph, filius accrescens et decorus aspectu: filiae discurrerunt super murum.
   <font size="2">
    23
   </font>
   Sed exasperaverunt eum et iurgati sunt, invideruntque illi habentes iacula.
   <font size="2">
    24
   </font>
   Sedit in forti arcus eius, et dissoluta sunt vincula brachiorum et manuum illius per manus potentis Iacob: inde pastor egressus est, lapis Israel.
   <font size="2">
    25
   </font>
   Deus patris tui erit adiutor tuus, et omnipotens benedicet tibi benedictionibus caeli desuper, benedictionibus abyssi iacentis deorsum, benedictionibus uberum et vulvae.
   <font size="2">
    26
   </font>
   Benedictiones patris tui confortatae sunt benedictionibus patrum eius, donec veniret desiderium collium aeternorum: fiant in capite Ioseph, et in vertice Nazaraei inter fratres suos.
   <font size="2">
    27
   </font>
   Beniamin lupus rapax, mane comedat praedam, et vespere dividet spolia.
  </p>
  <p>
   <font size="2">
    28
   </font>
   Omnes hi in tribubus Israel duodecim: haec locutus est eis pater suus, benedixitque singulis benedictionibus propriis.
  </p>
  <p>
   <font size="2">
    29
   </font>
   Et praecepit eis, dicens: Ego congregor ad populum meum: sepelite me cum patribus meis in spelunca duplici quae est in agro Ephron Hethaei,
   <font size="2">
    30
   </font>
   contra Mambre in terra Chanaan, quam emit Abraham cum agro ab Ephron Hethaeo in possessionem sepulchri.
   <font size="2">
    31
   </font>
   Ibi sepelierunt eum, et Saram uxorem eius: ibi sepultus est Isaac cum Rebecca coniuge sua: ibi et Lia condita iacet.
  </p>
  <p>
   <font size="2">
    32
   </font>
   Finitisque mandatis quibus filios instruebat, collegit pedes suos super lectulum, et obiit: appositusque est ad populum suum.
  </p>
  <p>
   <a name="50">
   </a>
   [50]
   <font size="2">
    1
   </font>
   Quod cernens Ioseph, ruit super faciem patris, flens et deosculans eum.
   <font size="2">
    2
   </font>
   Praecepitque servis suis medicis ut aromatibus condirent patrem.
   <font size="2">
    3
   </font>
   Quibus iussa explentibus, transierunt quadraginta dies: iste quippe mos erat cadaverum conditorum: flevitque eum Aegyptus septuaginta diebus.
  </p>
  <p>
   <font size="2">
    4
   </font>
   Et expleto planctus tempore, locutus est Ioseph ad familiam Pharaonis: Si inveni gratiam in conspectu vestro, loquimini in auribus Pharaonis:
   <font size="2">
    5
   </font>
   eo quod pater meus adiuraverit me dicens: En morior: in sepulchro meo, quod fodi mihi in terra Chanaan, sepelies me. Ascendam igitur, et sepeliam patrem meum, ac revertar.
   <font size="2">
    6
   </font>
   Dixitque ei Pharao: Ascende, et sepeli patrem tuum sicut adiuratus es.
  </p>
  <p>
   <font size="2">
    7
   </font>
   Quo ascendente, ierunt cum eo omnes senes domus Pharaonis, cunctique maiores natu terrae Aegypti:
   <font size="2">
    8
   </font>
   domus Ioseph cum fratribus suis, absque parvulis, et gregibus atque armentis, quae dereliquerant in terra Gessen.
   <font size="2">
    9
   </font>
   Habuit quoque in comitatu currus et equites: et facta est turba non modica.
   <font size="2">
    10
   </font>
   Veneruntque ad Aream Atad, quae sita est trans Iordanem: ubi celebrantes exequias planctu magno atque vehementi impleverunt septem dies.
   <font size="2">
    11
   </font>
   Quod cum vidissent habitatores terrae Chanaan, dixerunt: Planctus magnus est iste Aegyptiis. Et idcirco vocatum est nomen loci illius, Planctus Aegypti.
  </p>
  <p>
   <font size="2">
    12
   </font>
   Fecerunt ergo filii Iacob sicut praeceperat eis:
   <font size="2">
    13
   </font>
   et portantes eum in terram Chanaan, sepelierunt eum in spelunca duplici, quam emerat Abraham cum agro in possessionem sepulchri ab Ephron Hethaeo, contra faciem Mambre.
   <font size="2">
    14
   </font>
   Reversusque est Ioseph in Aegyptum cum fratribus suis, et omni comitatu, sepulto patre.
  </p>
  <p>
   <font size="2">
    15
   </font>
   Quo mortuo, timentes fratres eius, et mutuo colloquentes: Ne forte memor sit iniuriae quam passus est, et reddat nobis omne malum quod fecimus,
   <font size="2">
    16
   </font>
   mandaverunt ei dicentes: Pater tuus praecepit nobis antequam moreretur,
   <font size="2">
    17
   </font>
   ut haec tibi verbis illius diceremus: Obsecro ut obliviscaris sceleris fratrum tuorum, et peccati atque malitiae quam exercuerunt in te: nos quoque oramus ut servis Dei patris tui dimittas iniquitatem hanc. Quibus auditis flevit Ioseph.
   <font size="2">
    18
   </font>
   Veneruntque ad eum fratres sui: et proni adorantes in terram, dixerunt: Servi tui sumus.
   <font size="2">
    19
   </font>
   Quibus ille respondit: Nolite timere: num Dei possumus resistere voluntati?
   <font size="2">
    20
   </font>
   Vos cogitastis de me malum: sed Deus vertit illud in bonum, ut exaltaret me, sicut in praesentiarum cernitis, et salvos faceret multos populos.
   <font size="2">
    21
   </font>
   Nolite timere: ego pascam vos et parvulos vestros: consolatusque est eos, et blande ac leniter est locutus.
  </p>
  <p>
   <font size="2">
    22
   </font>
   Et habitavit in Aegypto cum omni domo patris sui: vixitque centum decem annis. Et vidit Ephraim filios usque ad tertiam generationem. Filii quoque Machir filii Manasse nati sunt in genibus Ioseph.
   <font size="2">
    23
   </font>
   Quibus transactis, locutus est fratribus suis: Post mortem meam Deus visitabit vos, et ascendere vos faciet de terra ista ad terram quam iuravit Abraham, Isaac et Iacob.
  </p>
  <p>
   <font size="2">
    24
   </font>
   Cumque adiurasset eos atque dixisset: Deus visitabit vos, asportate ossa mea vobiscum de loco isto:
   <font size="2">
    25
   </font>
   mortuus est, expletis centum decem vitae suae annis. Et conditus aromatibus, repositus est in loculo in Aegypto.
  </p>
  <p class="border">
  </p>
 </body>
</div>