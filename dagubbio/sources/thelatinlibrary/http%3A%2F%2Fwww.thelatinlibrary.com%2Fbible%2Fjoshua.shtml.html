<div>
 Joshua
 <body>
  <p class="pagehead">
   LIBER IEHOSUAH
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Et factum est post mortem Moysi servi Domini, ut loqueretur Dominus ad Iosue filium Nun, ministrum Moysi, et diceret ei:
   <font size="2">
    2
   </font>
   Moyses servus meus mortuus est: surge, et transi Iordanem istum tu et omnis populus tecum, in terram, quam ego dabo filiis Israel.
   <font size="2">
    3
   </font>
   Omnem locum, quem calcaverit vestigium pedis vestri, vobis tradam, sicut locutus sum Moysi.
   <font size="2">
    4
   </font>
   A deserto et Libano usque ad fluvium magnum Euphraten, omnis terra Hethaeorum usque ad mare magnum contra solis occasum erit terminus vester.
   <font size="2">
    5
   </font>
   Nullus poterit vobis resistere cunctis diebus vitae tuae: sicut fui cum Moyse, ita ero tecum: non dimittam, nec derelinquam te.
  </p>
  <p>
   <font size="2">
    6
   </font>
   Confortare, et esto robustus: tu enim sorte divides populo huic terram, pro qua iuravi patribus suis, ut traderem eam illis.
   <font size="2">
    7
   </font>
   Confortare igitur, et esto robustus valde: ut custodias, et facias omnem legem, quam praecepit tibi Moyses servus meus: ne declines ab ea ad dexteram vel ad sinistram, ut intelligas cuncta quae agis.
   <font size="2">
    8
   </font>
   Non recedat volumen legis huius ab ore tuo: sed meditaberis in eo diebus ac noctibus, ut custodias et facias omnia quae scripta sunt in eo: tunc diriges viam tuam, et intelliges eam.
   <font size="2">
    9
   </font>
   Ecce praecipio tibi: confortare, et esto robustus. Noli metuere, et noli timere: quoniam tecum est Dominus Deus tuus in omnibus ad quaecumque perrexeris.
  </p>
  <p>
   <font size="2">
    10
   </font>
   Praecepitque Iosue principibus populi, dicens: Transite per medium castrorum, et imperate populo, ac dicite:
   <font size="2">
    11
   </font>
   Praeparate vobis cibaria: quoniam post diem tertium transibitis Iordanem, et intrabitis ad possidendam terram, quam Dominus Deus vester daturus est vobis.
  </p>
  <p>
   <font size="2">
    12
   </font>
   Rubenitis quoque et Gaditis, et dimidiae tribui Manasse, ait:
   <font size="2">
    13
   </font>
   Mementote sermonis, quem praecepit vobis Moyses famulus Domini, dicens: Dominus Deus vester dedit vobis requiem, et omnem terram.
  </p>
  <p>
   <font size="2">
    14
   </font>
   Uxores vestrae, et filii, ac iumenta manebunt in terra, quam tradidit vobis Moyses trans Iordanem: vos autem transite armati ante fratres vestros, omnes fortes manu, et pugnate pro eis,
   <font size="2">
    15
   </font>
   donec det Dominus requiem fratribus vestris sicut et vobis dedit, et possideant ipsi quoque terram, quam Dominus Deus vester daturus est eis: et sic revertimini in terram possessionis vestrae, et habitabitis in ea, quam vobis dedit Moyses famulus Domini trans Iordanem contra solis ortum.
   <font size="2">
    16
   </font>
   Responderuntque ad Iosue, atque dixerunt: Omnia, quae praecepisti nobis, faciemus: et quocumque miseris, ibimus.
   <font size="2">
    17
   </font>
   Sicut obedivimus in cunctis Moysi, ita obediemus et tibi: tantum sit Dominus Deus tuus tecum, sicut fuit cum Moyse.
   <font size="2">
    18
   </font>
   Qui contradixerit ori tuo, et non obedierit cunctis sermonibus, quos praeceperis ei, moriatur. Tu tantum confortare, et viriliter age.
  </p>
  <p>
   <a name="2">
   </a>
   [2]
   <font size="2">
    1
   </font>
   Misit igitur Iosue filius Nun de Setim duos viros exploratores in abscondito: et dixit eis: Ite, et considerate terram, urbemque Iericho. Qui pergentes ingressi sunt domum mulieris meretricis, nomine Rahab, et quieverunt apud eam.
   <font size="2">
    2
   </font>
   Nuntiatumque est regi Iericho, et dictum: Ecce viri ingressi sunt huc per noctem de filiis Israel, ut explorarent terram.
   <font size="2">
    3
   </font>
   Misitque rex Iericho ad Rahab, dicens: Educ viros, qui venerunt ad te, et ingressi sunt domum tuam: exploratores quippe sunt, et omnem terram considerare venerunt.
   <font size="2">
    4
   </font>
   Tollensque mulier viros, abscondit, et ait: Fateor, venerunt ad me, sed nesciebam unde essent:
   <font size="2">
    5
   </font>
   cumque porta clauderetur in tenebris, et illi pariter exierunt; nescio quo abierunt: persequimini cito, et comprehendetis eos.
   <font size="2">
    6
   </font>
   Ipsa autem fecit ascendere viros in solarium domus suae, operuitque eos stipula lini, quae ibi erat.
   <font size="2">
    7
   </font>
   Hi autem, qui missi fuerant, secuti sunt eos per viam, quae ducit ad vadum Iordanis: illisque egressis statim porta clausa est.
  </p>
  <p>
   <font size="2">
    8
   </font>
   Necdum obdormierant qui latebant, et ecce mulier ascendit ad eos, et ait:
   <font size="2">
    9
   </font>
   Novi quod Dominus tradiderit vobis terram: etenim irruit in nos terror vester, et elanguerunt omnes habitatores terrae.
   <font size="2">
    10
   </font>
   Audivimus quod siccaverit Dominus aquas maris Rubri ad vestrum introitum, quando egressi estis ex Aegypto: et quae feceritis duobus Amorrhaeorum regibus, qui erant trans Iordanem, Sehon et Og, quos interfecistis.
   <font size="2">
    11
   </font>
   Et haec audientes pertimuimus, et elanguit cor nostrum, nec remansit in nobis spiritus ad introitum vestrum: Dominus enim Deus vester ipse est Deus in caelo sursum et in terra deorsum.
   <font size="2">
    12
   </font>
   Nunc ergo iurate mihi per Dominum, ut quomodo ego misericordiam feci vobiscum, ita et vos faciatis cum domo patris mei: detisque mihi verum signum,
   <font size="2">
    13
   </font>
   ut salvetis patrem meum et matrem, et fratres ac sorores meas, et omnia quae illorum sunt, et eruatis animas nostras a morte.
   <font size="2">
    14
   </font>
   Qui responderunt ei: Anima nostra sit pro vobis in mortem, si tamen non prodideris nos: cumque tradiderit nobis Dominus terram, faciemus in te misericordiam et veritatem.
   <font size="2">
    15
   </font>
   Demisit ergo eos per funem de fenestra: domus enim eius haerebat muro.
   <font size="2">
    16
   </font>
   Dixitque ad eos: Ad montana conscendite, ne forte occurrant vobis revertentes: ibique latitate tribus diebus, donec redeant, et sic ibitis per viam vestram.
  </p>
  <p>
   <font size="2">
    17
   </font>
   Qui dixerunt ad eam: Innoxii erimus a iuramento hoc, quo adiurasti nos:
   <font size="2">
    18
   </font>
   si ingredientibus nobis terram, signum fuerit funiculus iste coccineus, et ligaveris eum in fenestra, per quam demisisti nos: et patrem tuum ac matrem, fratresque et omnem cognationem tuam congregaveris in domum tuam.
   <font size="2">
    19
   </font>
   Qui ostium domus tuae egressus fuerit, sanguis ipsius erit in caput eius, et nos erimus alieni. Cunctorum autem sanguis, qui tecum in domo fuerint, redundabit in caput nostrum, si eos aliquis tetigerit.
   <font size="2">
    20
   </font>
   Quod si nos prodere volueris, et sermonem istum proferre in medium, erimus mundi ab hoc iuramento, quo adiurasti nos.
   <font size="2">
    21
   </font>
   Et illa respondit: Sicut locuti estis, ita fiat: dimittensque eos ut pergerent, appendit funiculum coccineum in fenestra.
  </p>
  <p>
   <font size="2">
    22
   </font>
   Illi vero ambulantes pervenerunt ad montana, et manserunt ibi tres dies, donec reverterentur qui fuerant persecuti: quaerentes enim per omnem viam, non repererunt eos.
   <font size="2">
    23
   </font>
   Quibus urbem ingressis, reversi sunt, et descenderunt exploratores de monte: et, transmisso Iordane, venerunt ad Iosue filium Nun, narraveruntque ei omnia quae acciderant sibi,
   <font size="2">
    24
   </font>
   atque dixerunt: Tradidit Dominus omnem terram hanc in manus nostras, et timore prostrati sunt cuncti habitatores eius.
  </p>
  <p>
   <a name="3">
   </a>
   [3]
   <font size="2">
    1
   </font>
   Igitur Iosue de nocte consurgens movit castra: egredientesque de Setim, venerunt ad Iordanem ipse et omnes filii Israel, et morati sunt ibi tres dies.
   <font size="2">
    2
   </font>
   Quibus evolutis transierunt praecones per castrorum medium,
   <font size="2">
    3
   </font>
   et clamare coeperunt: Quando videritis arcam foederis Domini Dei vestri, et sacerdotes stirpis Leviticae portantes eam, vos quoque consurgite, et sequimini praecedentes:
   <font size="2">
    4
   </font>
   sitque inter vos et arcam spatium cubitorum duum millium: ut procul videre possitis, et nosse per quam viam ingrediamini: quia prius non ambulastis per eam: et cavete ne appropinquetis ad arcam.
   <font size="2">
    5
   </font>
   Dixitque Iosue ad populum: Sanctificamini: cras enim faciet Dominus inter vos mirabilia.
   <font size="2">
    6
   </font>
   Et ait ad sacerdotes: Tollite arcam foederis, et praecedite populum. Qui iussa complentes, tulerunt, et ambulaverunt ante eos.
  </p>
  <p>
   <font size="2">
    7
   </font>
   Dixitque Dominus ad Iosue: Hodie incipiam exaltare te coram omni Israel: ut sciant quod sicut cum Moyse fui, ita et tecum sim.
   <font size="2">
    8
   </font>
   Tu autem praecipe sacerdotibus, qui portant arcam foederis, et dic eis: Cum ingressi fueritis partem aquae Iordanis, state in ea.
   <font size="2">
    9
   </font>
   Dixitque Iosue ad filios Israel: Accedite huc, et audite verbum Domini Dei vestri.
   <font size="2">
    10
   </font>
   Et rursum: In hoc, inquit, scietis quod Dominus Deus vivens in medio vestri est, et disperdet in conspectu vestro Chananaeum et Hethaeum, Hevaeum et Pherezaeum, Gergesaeum quoque et Iebusaeum, et Amorrhaeum.
   <font size="2">
    11
   </font>
   Ecce arca foederis Domini omnis terrae antecedet vos per Iordanem.
   <font size="2">
    12
   </font>
   Parate duodecim viros de tribubus Israel, singulos per singulas tribus.
   <font size="2">
    13
   </font>
   Et cum posuerint vestigia pedum suorum sacerdotes qui portant arcam Domini Dei universae terrae in aquis Iordanis, aquae quae inferiores sunt, decurrent atque deficient: quae autem desuper veniunt, in una mole consistent.
  </p>
  <p>
   <font size="2">
    14
   </font>
   Igitur egressus est populus de tabernaculis suis, ut transiret Iordanem: et sacerdotes, qui portabant arcam foederis, pergebant ante eum.
   <font size="2">
    15
   </font>
   Ingressisque eis Iordanem, et pedibus eorum in parte aquae tinctis (Iordanis autem ripas alvei sui tempore messis impleverat),
   <font size="2">
    16
   </font>
   steterunt aquae descendentes in loco uno, et ad instar montis intumescentes apparebant procul, ab urbe quae vocatur Adom usque ad locum Sarthan: quae autem inferiores erant, in mare Solitudinis (quod nunc vocatur Mortuum) descenderunt, usquequo omnino deficerent.
   <font size="2">
    17
   </font>
   Populus autem incedebat contra Iericho: et sacerdotes, qui portabant arcam foederis Domini, stabant super siccam humum in medio Iordanis accincti, omnisque populus per arentem alveum transibat.
  </p>
  <p>
   <a name="4">
   </a>
   [4]
   <font size="2">
    1
   </font>
   Quibus transgressis, dixit Dominus ad Iosue:
   <font size="2">
    2
   </font>
   Elige duodecim viros singulos per singulas tribus:
   <font size="2">
    3
   </font>
   et praecipe eis ut tollant de medio Iordanis alveo, ubi steterunt pedes sacerdotum, duodecim durissimos lapides, quos ponetis in loco castrorum, ubi fixeritis hac nocte tentoria.
  </p>
  <p>
   <font size="2">
    4
   </font>
   Vocavitque Iosue duodecim viros, quos elegerat de filiis Israel, singulos de singulis tribubus,
   <font size="2">
    5
   </font>
   et ait ad eos: Ite ante arcam Domini Dei vestri ad Iordanis medium, et portate inde singuli singulos lapides in humeris vestris, iuxta numerum filiorum Israel,
   <font size="2">
    6
   </font>
   ut sit signum inter vos: et quando interrogaverint vos filii vestri cras, dicentes: Quid sibi volunt isti lapides?
   <font size="2">
    7
   </font>
   respondebitis eis: Defecerunt aquae Iordanis ante arcam foederis Domini, cum transiret eum: idcirco positi sunt lapides isti in monimentum filiorum Israel usque in aeternum.
  </p>
  <p>
   <font size="2">
    8
   </font>
   Fecerunt ergo filii Israel sicut praecepit eis Iosue, portantes de medio Iordanis alveo duodecim lapides, ut Dominus ei imperarat, iuxta numerum filiorum Israel, usque ad locum in quo castrametati sunt, ibique posuerunt eos.
   <font size="2">
    9
   </font>
   Alios quoque duodecim lapides posuit Iosue in medio Iordanis alveo, ubi steterunt sacerdotes, qui portabant arcam foederis: et sunt ibi usque in praesentem diem.
   <font size="2">
    10
   </font>
   Sacerdotes autem qui portabant arcam, stabant in Iordanis medio, donec omnia complerentur, quae Iosue, ut loqueretur ad populum, praeceperat Dominus, et dixerat ei Moyses. Festinavitque populus, et transiit.
   <font size="2">
    11
   </font>
   Cumque transissent omnes, transivit et arca Domini, sacerdotesque pergebant ante populum.
   <font size="2">
    12
   </font>
   Filii quoque Ruben, et Gad, et dimidia tribus Manasse, armati praecedebant filios Israel, sicut eis praeceperat Moyses:
   <font size="2">
    13
   </font>
   et quadraginta pugnatorum millia per turmas, et cuneos, incedebant per plana atque campestria urbis Iericho.
  </p>
  <p>
   <font size="2">
    14
   </font>
   In die illo magnificavit Dominus Iosue coram omni Israel, ut timerent eum, sicut timuerant Moysen, dum adviveret.
   <font size="2">
    15
   </font>
   Dixitque ad eum:
   <font size="2">
    16
   </font>
   Praecipe sacerdotibus, qui portant arcam foederis, ut ascendant de Iordane.
   <font size="2">
    17
   </font>
   Qui praecepit eis, dicens: Ascendite de Iordane.
   <font size="2">
    18
   </font>
   Cumque ascendissent portantes arcam foederis Domini, et siccam humum calcare coepissent, reversae sunt aquae in alveum suum, et fluebant sicut ante consueverant.
  </p>
  <p>
   <font size="2">
    19
   </font>
   Populus autem ascendit de Iordane decimo die mensis primi, et castrametati sunt in Galgalis contra orientalem plagam urbis Iericho.
   <font size="2">
    20
   </font>
   Duodecim quoque lapides, quos de Iordanis alveo sumpserant, posuit Iosue in Galgalis,
   <font size="2">
    21
   </font>
   et dixit ad filios Israel: Quando interrogaverint filii vestri cras patres suos, et dixerint eis: Quid sibi volunt lapides isti?
   <font size="2">
    22
   </font>
   docebitis eos, atque dicetis: Per arentem alveum transivit Israel Iordanem istum,
   <font size="2">
    23
   </font>
   siccante Domino Deo vestro aquas eius in conspectu vestro, donec transiretis:
   <font size="2">
    24
   </font>
   sicut fecerat prius in mari Rubro, quod siccavit donec transiremus:
   <font size="2">
    25
   </font>
   ut discant omnes terrarum populi fortissimam Domini manum, ut et vos timeatis Dominum Deum vestrum omni tempore.
  </p>
  <p>
   <a name="5">
   </a>
   [5]
   <font size="2">
    1
   </font>
   Postquam ergo audierunt omnes reges Amorrhaeorum, qui habitabant trans Iordanem ad occidentalem plagam, et cuncti reges Chanaan, qui propinqua possidebant magni maris loca, quod siccasset Dominus fluenta Iordanis coram filiis Israel donec transirent, dissolutum est cor eorum, et non remansit in eis spiritus, timentium introitum filiorum Israel.
  </p>
  <p>
   <font size="2">
    2
   </font>
   Eo tempore ait Dominus ad Iosue: Fac tibi cultros lapideos, et circumcide secundo filios Israel.
   <font size="2">
    3
   </font>
   Fecit quod iusserat Dominus, et circumcidit filios Israel in colle praeputiorum.
  </p>
  <p>
   <font size="2">
    4
   </font>
   Haec autem causa est secundae circumcisionis: omnis populus, qui egressus est de Aegypto generis masculini, universi bellatores viri, mortui sunt in deserto per longissimos viae circuitus,
   <font size="2">
    5
   </font>
   qui omnes circumcisi erant. Populus autem qui natus est in deserto,
   <font size="2">
    6
   </font>
   per quadraginta annos itineris latissimae solitudinis incircumcisus fuit: donec consumeretur qui non audierant vocem Domini, et quibus ante iuraverat ut non ostenderet eis terram lacte et melle manantem.
   <font size="2">
    7
   </font>
   Horum filii in locum successerunt patrum, et circumcisi sunt a Iosue: quia sicut nati fuerant, in praeputio erant, nec eos in via aliquis circumciderat.
   <font size="2">
    8
   </font>
   Postquam autem omnes circumcisi sunt, manserunt in eodem castrorum loco, donec sanarentur.
   <font size="2">
    9
   </font>
   Dixitque Dominus ad Iosue: Hodie abstuli opprobrium Aegypti a vobis. Vocatumque est nomen loci illius Galgala, usque in praesentem diem.
  </p>
  <p>
   <font size="2">
    10
   </font>
   Manseruntque filii Israel in Galgalis, et fecerunt Phase quartadecima die mensis ad vesperum in campestribus Iericho:
   <font size="2">
    11
   </font>
   et comederunt de frugibus terrae die altero, azymos panes, et polentam eiusdem anni.
   <font size="2">
    12
   </font>
   Defecitque manna postquam comederunt de frugibus terrae, nec usi sunt ultra cibo illo filii Israel, sed comederunt de frugibus praesentis anni terrae Chanaan.
  </p>
  <p>
   <font size="2">
    13
   </font>
   Cum autem esset Iosue in agro urbis Iericho, levavit oculos, et vidit virum stantem contra se, evaginatum tenentem gladium, perrexitque ad eum, et ait: Noster es, an adversariorum?
   <font size="2">
    14
   </font>
   Qui respondit: Nequaquam: sed sum princeps exercitus Domini, et nunc venio.
   <font size="2">
    15
   </font>
   Cecidit Iosue pronus in terram, et adorans ait: Quid dominus meus loquitur ad servum suum?
   <font size="2">
    16
   </font>
   Solve, inquit, calceamentum tuum de pedibus tuis: locus enim, in quo stas, sanctus est. Fecitque Iosue ut sibi fuerat imperatum.
  </p>
  <p>
   <a name="6">
   </a>
   [6]
   <font size="2">
    1
   </font>
   Iericho autem clausa erat atque munita, timore filiorum Israel, et nullus egredi audebat aut ingredi.
  </p>
  <p>
   <font size="2">
    2
   </font>
   Dixitque Dominus ad Iosue: Ecce dedi in manu tua Iericho, et regem eius, omnesque fortes viros.
   <font size="2">
    3
   </font>
   Circuite urbem cuncti bellatores semel per diem: sic facietis sex diebus.
   <font size="2">
    4
   </font>
   Septimo autem die, sacerdotes tollant septem buccinas, quarum usus est in iubilaeo, et praecedant arcam foederis: septiesque circuibitis civitatem, et sacerdotes clangent buccinis.
   <font size="2">
    5
   </font>
   Cumque insonuerit vox tubae longior atque concisior, et in nuribus vestris increpuerit, conclamabit omnis populus vociferatione maxima, et muri funditus corruent civitatis, ingredienturque singuli per locum contra quem steterint.
  </p>
  <p>
   <font size="2">
    6
   </font>
   Vocavit ergo Iosue filius Nun sacerdotes, et dixit ad eos: Tollite arcam foederis: et septem alii sacerdotes tollant septem iubilaeorum buccinas, et incedant ante arcam Domini.
   <font size="2">
    7
   </font>
   Ad populum quoque ait: Ite, et circuite civitatem, armati, praecedentes arcam Domini.
  </p>
  <p>
   <font size="2">
    8
   </font>
   Cumque Iosue verba finisset, et septem sacerdotes septem buccinis clangerent ante arcam foederis Domini,
   <font size="2">
    9
   </font>
   omnisque praecederet armatus exercitus, reliquum vulgus arcam sequebatur, ac buccinis omnia concrepabant.
   <font size="2">
    10
   </font>
   Praeceperat autem Iosue populo, dicens: Non clamabitis, nec audietur vox vestra, neque ullus sermo ex ore vestro egredietur, donec veniat dies in quo dicam vobis: Clamate, et vociferamini.
   <font size="2">
    11
   </font>
   Circuivit ergo arca Domini civitatem semel per diem, et reversa in castra mansit ibi.
  </p>
  <p>
   <font size="2">
    12
   </font>
   Igitur Iosue de nocte consurgente, tulerunt sacerdotes arcam Domini,
   <font size="2">
    13
   </font>
   et septem ex eis septem buccinas, quarum in iubilaeo usus est: praecedebantque arcam Domini ambulantes atque clangentes: et armatus populus ibat ante eos, vulgus autem reliquum sequebatur arcam, et buccinis personabat.
   <font size="2">
    14
   </font>
   Circuieruntque civitatem secundo die semel, et reversi sunt in castra. Sic fecerunt sex diebus.
  </p>
  <p>
   <font size="2">
    15
   </font>
   Dies autem septimo, diluculo consurgentes, circuierunt urbem, sicut dispositum erat, septies.
   <font size="2">
    16
   </font>
   Cumque septimo circuitu clangerent buccinis sacerdotes, dixit Iosue ad omnem Israel: Vociferamini: tradidit enim vobis Dominus civitatem:
   <font size="2">
    17
   </font>
   sitque civitas haec anathema, et omnia quae in ea sunt, Domino: sola Rahab meretrix vivat cum universis, qui cum ea in domo sunt: abscondit enim nuntios quos direximus.
   <font size="2">
    18
   </font>
   Vos autem cavete ne de his, quae praecepta sunt, quippiam contingatis, et sitis praevaricationis rei, et omnia castra Israel sub peccato sint atque turbentur.
   <font size="2">
    19
   </font>
   Quidquid autem auri et argenti fuerit, et vasorum aeneorum ac ferri, Domino consecretur, repositum in thesauris eius.
  </p>
  <p>
   <font size="2">
    20
   </font>
   Igitur omni populo vociferante, et clangentibus tubis, postquam in aures multitudinis vox sonitusque increpuit, muri illico corruerunt: et ascendit unusquisque per locum, qui contra se erat: ceperuntque civitatem,
   <font size="2">
    21
   </font>
   et interfecerunt omnia quae erant in ea, a viro usque ad mulierem, ab infante usque ad senem. Boves quoque et oves et asinos in ore gladii percusserunt.
   <font size="2">
    22
   </font>
   Duobus autem viris, qui exploratores missi fuerant, dixit Iosue: Ingredimini domum mulieris meretricis, et producite eam, et omnia quae illius sunt, sicut illi iuramento firmastis.
   <font size="2">
    23
   </font>
   Ingressique iuvenes eduxerunt Rahab, et parentes eius, fratres quoque, et cunctam supellectilem ac cognationem illius, et extra castra Israel manere fecerunt.
  </p>
  <p>
   <font size="2">
    24
   </font>
   Urbem autem, et omnia quae erant in ea, succenderunt, absque auro et argento, et vasis aeneis, ac ferro, quae in aerarium Domini consecrarunt.
   <font size="2">
    25
   </font>
   Rahab vero meretricem, et domum patris eius, et omnia quae habebat, fecit Iosue vivere, et habitaverunt in medio Israel, usque in praesentem diem: eo quod absconderit nuntios, quos miserat ut explorarent Iericho.
  </p>
  <p>
   In tempore illo, imprecatus est Iosue, dicens:
   <font size="2">
    26
   </font>
   Maledictus vir coram Domino, qui suscitaverit et aedificaverit civitatem Iericho. In primogenito suo fundamenta illius iaciat, et in novissimo liberorum ponat portas eius.
  </p>
  <p>
   <font size="2">
    27
   </font>
   Fuit ergo Dominus cum Iosue, et nomen eius vulgatum est in omni terra.
  </p>
  <p>
   <a name="7">
   </a>
   [7]
   <font size="2">
    1
   </font>
   Filii autem Israel praevaricati sunt mandatum, et usurpaverunt de anathemate. Nam Achan filius Charmi filii Zabdi filii Zare de tribu Iuda tulit aliquid de anathemate: iratusque est Dominus contra filios Israel.
  </p>
  <p>
   <font size="2">
    2
   </font>
   Cumque mitteret Iosue de Iericho viros contra Hai, quae est iuxta Bethaven, ad orientalem plagam oppidi Bethel, dixit eis: Ascendite, et explorate terram. Qui praecepta complentes exploraverunt Hai.
   <font size="2">
    3
   </font>
   Et reversi dixerunt ei: Non ascendat omnis populus, sed duo vel tria millia virorum pergant, et deleant civitatem: quare omnis populus frustra vexabitur contra hostes paucissimos?
   <font size="2">
    4
   </font>
   Ascenderunt ergo tria millia pugnatorum. Qui statim terga vertentes,
   <font size="2">
    5
   </font>
   percussi sunt a viris urbis Hai, et corruerunt ex eis triginta sex homines: persecutique sunt eos adversarii de porta usque ad Sabarim, et ceciderunt per prona fugientes: pertimuitque cor populi, et instar aquae liquefactum est.
  </p>
  <p>
   <font size="2">
    6
   </font>
   Iosue vero scidit vestimenta sua, et pronus cecidit in terram coram arca Domini usque ad vesperam, tam ipse quam omnes senes Israel: miseruntque pulverem super capita sua,
   <font size="2">
    7
   </font>
   et dixit Iosue: Heu Domine Deus, quid voluisti traducere populum istum Iordanem fluvium, ut traderes nos in manus Amorrhaei, et perderes? utinam ut coepimus, mansissemus trans Iordanem.
   <font size="2">
    8
   </font>
   Mi Domine Deus, quid dicam, videns Israelem hostibus suis terga vertentem?
   <font size="2">
    9
   </font>
   Audient Chananaei, et omnes habitatores terrae, et pariter conglobati circumdabunt nos, atque delebunt nomen nostrum de terra: et quid facies magno nomini tuo?
  </p>
  <p>
   <font size="2">
    10
   </font>
   Dixitque Dominus ad Iosue: Surge: cur iaces pronus in terra?
   <font size="2">
    11
   </font>
   Peccavit Israel, et praevaricatus est pactum meum: tuleruntque de anathemate, et furati sunt atque mentiti, et absconderunt inter vasa sua.
   <font size="2">
    12
   </font>
   Nec poterit Israel stare ante hostes suos, eosque fugiet: quia pollutus est anathemate. Non ero ultra vobiscum, donec conteratis eum qui huius sceleris reus est.
   <font size="2">
    13
   </font>
   Surge, sanctifica populum, et dic eis: Sanctificamini in crastinum: haec enim dicit Dominus Deus Israel: Anathema in medio tui est, Israel: non poteris stare coram hostibus tuis, donec deleatur ex te qui hoc contaminatus est scelere.
   <font size="2">
    14
   </font>
   Accedetisque mane singuli per tribus vestras: et quamcumque tribum sors invenerit, accedet per cognationes suas, et cognatio per domos, domusque per viros.
   <font size="2">
    15
   </font>
   Et quicumque ille in hoc facinore fuerit deprehensus, comburetur igni cum omni substantia sua: quoniam praevaricatus est pactum Domini, et fecit nefas in Israel.
  </p>
  <p>
   <font size="2">
    16
   </font>
   Surgens itaque Iosue mane, applicuit Israel per tribus suas, et inventa est tribus Iuda.
   <font size="2">
    17
   </font>
   Quae cum iuxta familias suas esset oblata, inventa est familia Zare. Illam quoque per domos offerens, reperit Zabdi:
   <font size="2">
    18
   </font>
   cuius domum in singulos dividens viros, invenit Achan filium Charmi filii Zabdi filii Zare de tribu Iuda.
   <font size="2">
    19
   </font>
   Et ait Iosue ad Achan: Fili mi, da gloriam Domino Deo Israel, et confitere, atque indica mihi quid feceris, ne abscondas.
   <font size="2">
    20
   </font>
   Responditque Achan Iosue, et dixit ei: Vere ego peccavi Domino Deo Israel, et sic et sic feci.
   <font size="2">
    21
   </font>
   Vidi enim inter spolia pallium coccineum valde bonum, et ducentos siclos argenti, regulamque auream quinquaginta siclorum: et concupiscens abstuli, et abscondi in terra contra medium tabernaculi mei, argentumque fossa humo operui.
   <font size="2">
    22
   </font>
   Misit ergo Iosue ministros: qui currentes ad tabernaculum illius, repererunt cuncta abscondita in eodem loco, et argentum simul.
   <font size="2">
    23
   </font>
   Auferentesque de tentorio, tulerunt ea ad Iosue, et ad omnes filios Israel, proieceruntque ante Dominum.
  </p>
  <p>
   <font size="2">
    24
   </font>
   Tollens itaque Iosue Achan filium Zare, argentumque et pallium, et auream regulam, filios quoque et filias eius, boves et asinos et oves, ipsumque tabernaculum, et cunctam supellectilem (et omnis Israel cum eo), duxerunt eos ad vallem Achor:
   <font size="2">
    25
   </font>
   ubi dixit Iosue: Quia turbasti nos, exturbet te Dominus in die hac. Lapidavitque eum omnis Israel: et cuncta quae illius erant, igne consumpta sunt.
   <font size="2">
    26
   </font>
   Congregaveruntque super eum acervum magnum lapidum, qui permanet usque in praesentem diem. Et aversus est furor Domini ab eis. Vocatumque est nomen loci illius, vallis Achor, usque hodie.
  </p>
  <p>
   <a name="8">
   </a>
   [8]
   <font size="2">
    1
   </font>
   Dixit autem Dominus ad Iosue: Ne timeas, neque formides: tolle tecum omnem multitudinem pugnatorum, et consurgens ascende in oppidum Hai. Ecce tradidi in manu tua regem eius, et populum, urbemque et terram.
   <font size="2">
    2
   </font>
   Faciesque urbi Hai, et regi eius, sicut fecisti Iericho, et regi illius: praedam vero, et omnia animantia diripietis vobis: pone insidias urbi post eam.
  </p>
  <p>
   <font size="2">
    3
   </font>
   Surrexitque Iosue, et omnis exercitus bellatorum cum eo, ut ascenderent in Hai: et electa triginta millia virorum fortium misit nocte,
   <font size="2">
    4
   </font>
   praecepitque eis, dicens: Ponite insidias post civitatem: nec longius recedatis: et eritis omnes parati.
   <font size="2">
    5
   </font>
   Ego autem, et reliqua multitudo, quae mecum est, accedemus ex adverso contra urbem. Cumque exierint contra nos, sicut ante fecimus: fugiemus, et terga vertemus,
   <font size="2">
    6
   </font>
   donec persequentes ab urbe longius protrahantur: putabunt enim nos fugere sicut prius.
   <font size="2">
    7
   </font>
   Nobis ergo fugientibus, et illis persequentibus, consurgetis de insidiis, et vastabitis civitatem: tradetque eam Dominus Deus vester in manus vestras.
   <font size="2">
    8
   </font>
   Cumque ceperitis, succendite eam, et sic omnia facietis, ut iussi.
   <font size="2">
    9
   </font>
   Dimisitque eos, et perrexerunt ad locum insidiarum, sederuntque inter Bethel et Hai, ad occidentalem plagam urbis Hai: Iosue autem nocte illa in medio mansit populi.
  </p>
  <p>
   <font size="2">
    10
   </font>
   Surgensque diluculo recensuit socios, et ascendit cum senioribus in fronte exercitus, vallatus auxilio pugnatorum.
   <font size="2">
    11
   </font>
   Cumque venissent et ascendissent ex adverso civitatis, steterunt ad septentrionalem urbis plagam, inter quam et eos erat vallis media.
   <font size="2">
    12
   </font>
   Quinque autem millia viros elegerat, et posuerat in insidiis inter Bethel et Hai ex occidentali parte eiusdem civitatis:
   <font size="2">
    13
   </font>
   omnis vero reliquus exercitus ad aquilonem aciem dirigebat, ita ut novissimi illius multitudinis occidentalem plagam urbis attingerent. Abiit ergo Iosue nocte illa, et stetit in vallis medio.
  </p>
  <p>
   <font size="2">
    14
   </font>
   Quod cum vidisset rex Hai, festinavit mane, et egressus est cum omni exercitu civitatis, direxitque aciem contra desertum, ignorans quod post tergum laterent insidiae.
   <font size="2">
    15
   </font>
   Iosue vero et omnis Israel cesserunt loco, simulantes metum, et fugientes per solitudinis viam.
   <font size="2">
    16
   </font>
   At illi vociferante pariter, et se mutuo cohortantes, persecuti sunt eos. Cumque recessissent a civitate,
   <font size="2">
    17
   </font>
   et ne unus quidem in urbe Hai et Bethel remansisset qui non persequeretur Israel (sicut eruperant aperta oppida relinquentes),
   <font size="2">
    18
   </font>
   dixit Dominus ad Iosue: Leva clypeum, qui in manu tua est, contra urbem Hai, quoniam tibi tradam eam.
  </p>
  <p>
   <font size="2">
    19
   </font>
   Cumque elevasset clypeum ex adverso civitatis, insidiae, quae latebant, surrexerunt confestim: et pergentes ad civitatem, ceperunt, et succenderunt eam.
   <font size="2">
    20
   </font>
   Viri autem civitatis, qui persequebantur Iosue, respicientes et videntes fumum urbis ad caelum usque conscendere, non potuerunt ultra huc illucque diffugere: praesertim cum hi qui simulaverant fugam, et tendebant ad solitudinem, contra persequentes fortissime restitissent.
   <font size="2">
    21
   </font>
   Vidensque Iosue et omnis Israel quod capta esset civitas, et fumus urbis ascenderet, reversus percussit viros Hai.
   <font size="2">
    22
   </font>
   Siquidem et illi qui ceperant et succenderant civitatem, egressi ex urbe contra suos, medios hostium ferire coeperunt. Cum ergo ex utraque parte adversarii caederentur, ita ut nullus de tanta multitudine salvaretur,
   <font size="2">
    23
   </font>
   regem quoque urbis Hai apprehenderunt viventem, et obtulerunt Iosue.
  </p>
  <p>
   <font size="2">
    24
   </font>
   Igitur omnibus interfectis, qui Israelem ad deserta tendentem fuerant persecuti, et in eodem loco gladio corruentibus, reversi filii Israel percusserunt civitatem.
   <font size="2">
    25
   </font>
   Erant autem qui in eodem die conciderant a viro usque ad mulierem, duodecim millia hominum, omnes urbis Hai.
   <font size="2">
    26
   </font>
   Iosue vero non contraxit manum, quam in sublime porrexerat, tenens clypeum donec interficerentur omnes habitatores Hai.
   <font size="2">
    27
   </font>
   Iumenta autem et praedam civitatis diviserunt sibi filii Israel, sicut praeceperat Dominus Iosue.
   <font size="2">
    28
   </font>
   Qui succendit urbem, et fecit eam tumulum sempiternum:
   <font size="2">
    29
   </font>
   regem quoque eius suspendit in patibulo usque ad vesperam et solis occasum. Praecepitque Iosue, et deposuerunt cadaver eius de cruce: proieceruntque in ipso introitu civitatis, congesto super eum magno acervo lapidum, qui permanet usque in praesentem diem.
  </p>
  <p>
   <font size="2">
    30
   </font>
   Tunc aedificavit Iosue altare Domino Deo Israel in monte Hebal,
   <font size="2">
    31
   </font>
   sicut praeceperat Moyses famulus Domini filiis Israel, et scriptum est in volumine legis Moysi: altare vero de lapidibus impolitis, quos ferrum non tetigit: et obtulit super eo holocausta Domino, immolavitque pacificas victimas.
   <font size="2">
    32
   </font>
   Et scripsit super lapides Deuteronomium legis Moysi, quod ille digesserat coram filiis Israel.
  </p>
  <p>
   <font size="2">
    33
   </font>
   Omnis autem populus, et maiores natu, ducesque ac iudices, stabant ex utraque parte arcae, in conspectu sacerdotum qui portabant arcam foederis Domini, ut advena, ita et indigena. Media pars eorum iuxta montem Garizim, et media iuxta montem Hebal, sicut praeceperat Moyses famulus Domini. Et primum quidem benedixit populo Israel.
   <font size="2">
    34
   </font>
   Post haec legit omnia verba benedictionis et maledictionis, et cuncta quae scripta erant in legis volumine.
   <font size="2">
    35
   </font>
   Nihil ex his quae Moyses iusserat, reliquit intactum, sed universa replicavit coram omni multitudine Israel, mulieribus ac parvulis et advenis, qui inter eos morabantur.
  </p>
  <p>
   <a name="9">
   </a>
   [9]
   <font size="2">
    1
   </font>
   Quibus auditis, cuncti reges trans Iordanem, qui versabantur in montanis et campestribus, in maritimis ac littore magni maris, hi quoque qui habitabant iuxta Libanum, Hethaeus et Amorrhaeus, Chananaeus, Pherezaeus, et Hevaeus, et Iebusaeus,
   <font size="2">
    2
   </font>
   congregati sunt pariter, ut pugnarent contra Iosue et Israel uno animo, eademque sententia.
  </p>
  <p>
   <font size="2">
    3
   </font>
   At hi qui habitabant in Gabaon, audientes cuncta quae fecerat Iosue Iericho, et Hai,
   <font size="2">
    4
   </font>
   et callide cogitantes, tulerunt sibi cibaria, saccos veteres asinis imponentes, et utres vinarios scissos atque consutos,
   <font size="2">
    5
   </font>
   calceamentaque perantiqua quae ad indicium vetustatis pittaciis consuta erant, induti veteribus vestimentis: panes quoque, quos portabant ob viaticum, duri erant, et in frustra comminuti:
   <font size="2">
    6
   </font>
   perrexeruntque ad Iosue, qui tunc morabatur in castris Galgalae, et dixerunt ei, atque simul omni Israeli: De terra longinqua venimus, pacem vobiscum facere cupientes. Responderuntque viri Israel ad eos, atque dixerunt:
   <font size="2">
    7
   </font>
   Ne forte in terra, quae nobis sorte debetur, habitetis, et non possimus foedus inire vobiscum.
   <font size="2">
    8
   </font>
   At illi ad Iosue: Servi, inquiunt, tui sumus. Quibus Iosue ait: Quinam estis vos? et unde venistis?
   <font size="2">
    9
   </font>
   Responderunt: De terra longinqua valde venerunt servi tui in nomine Domini Dei tui. Audivimus enim famam potentiae eius, cuncta quae fecit in Aegypto,
   <font size="2">
    10
   </font>
   et duobus regibus Amorrhaeorum qui fuerunt trans Iordanem, Sehon regi Hesebon, et Og regi Basan, qui erat in Astaroth:
   <font size="2">
    11
   </font>
   dixeruntque nobis seniores, et omnes habitatores terrae nostrae: Tollite in manibus cibaria ob longissimam viam, et occurrite eis, et dicite: Servi vestri sumus: foedus inite nobiscum.
   <font size="2">
    12
   </font>
   En panes quando egressi sumus de domibus nostris, ut veniremus ad vos, calidos sumpsimus, nunc sicci facti sunt, et vetustate nimia comminuti.
   <font size="2">
    13
   </font>
   Utres vini novos implevimus, nunc rupti sunt et soluti. Vestes et calceamenta quibus induimur, et quae habemus in pedibus, ob longitudinem longioris viae trita sunt, et pene consumpta.
  </p>
  <p>
   <font size="2">
    14
   </font>
   Susceperunt igitur de cibariis eorum, et os Domini non interrogaverunt.
   <font size="2">
    15
   </font>
   Fecitque Iosue cum eis pacem, et inito foedere pollicitus est quod non occiderentur: principes quoque multitudinis iuraverunt eis.
  </p>
  <p>
   <font size="2">
    16
   </font>
   Post dies autem tres initi foederis, audierunt quod in vicino habitarent, et inter eos futuri essent.
   <font size="2">
    17
   </font>
   Moveruntque castra filii Israel, et venerunt in civitates eorum die tertio, quarum haec vocabua sunt, Gabaon, et Caphira, et Beroth, et Cariathiarim.
   <font size="2">
    18
   </font>
   Et non percusserunt eos, eo quod iurassent eis principes multitudinis in nomine Domini Dei Israel. Murmuravit itaque omne vulgus contra principes.
   <font size="2">
    19
   </font>
   Qui responderunt eis: Iuravimus illis in nomine Domini Dei Israel, et idcirco non possumus eos contingere.
   <font size="2">
    20
   </font>
   Sed hoc faciemus eis: reserventur quidem ut vivant, ne contra nos ira Domini concitetur, si peieraverimus:
   <font size="2">
    21
   </font>
   sed sic vivant, ut in usus universae multitudinis ligna caedant, aquasque comportent.
  </p>
  <p>
   Quibus haec loquentibus,
   <font size="2">
    22
   </font>
   vocavit Gabaonitas Iosue, et dixit eis: Cur nos decipere fraude voluistis, ut diceretis: Procul valde habitamus a vobis, cum in medio nostri sitis?
   <font size="2">
    23
   </font>
   itaque sub maledictione eritis, et non deficiet de stirpe vestra ligna caedens, aquasque comportans in domum Dei mei.
   <font size="2">
    24
   </font>
   Qui responderunt: Nuntiatum est nobis servis tuis, quod promisisset Dominus Deus tuus Moysi servo suo ut traderet vobis omnem terram, et disperderet cunctos habitatores eius. Timuimus igitur valde, et providimus animabus nostris, vestro terrore compulsi, et hoc consilium inivimus.
   <font size="2">
    25
   </font>
   Nunc autem in manu tua sumus: quod tibi bonum et rectum videtur, fac nobis.
   <font size="2">
    26
   </font>
   Fecit ergo Iosue ut dixerat, et liberavit eos de manu filiorum Israel, ut non occiderentur.
   <font size="2">
    27
   </font>
   Decrevitque in illo die eos esse in ministerio cuncti populi, et altaris Domini, caedentes ligna, et aquas comportantes, usque in praesens tempus, in loco quem Dominus elegisset.
  </p>
  <p>
   <a name="10">
   </a>
   [10]
   <font size="2">
    1
   </font>
   Quae cum audisset Adonisedec rex Ierusalem, quod scilicet cepisset Iosue Hai, et subvertisset eam (sicut enim fecerat Iericho et regi eius, sic fecit Hai, et regi illius), et quod transfugissent Gabaonitae ad Israel, et essent foederati eorum,
   <font size="2">
    2
   </font>
   timuit valde. Urbs enim magna erat Gabaon, et una civitatum regalium, et maior oppido Hai, omnesque bellatores eius fortissimi.
   <font size="2">
    3
   </font>
   Misit ergo Adonisedec rex Ierusalem ad Oham regem Hebron, et ad Pharam regem Ierimoth, ad Iaphia quoque regem Lachis, et ad Dabir regem Eglon, dicens:
   <font size="2">
    4
   </font>
   Ad me ascendite, et ferte praesidium, ut expugnemus Gabaon, quare transfugerit ad Iosue, et ad filios Israel.
   <font size="2">
    5
   </font>
   Congregati igitur ascenderunt quinque reges Amorrhaeorum: rex Ierusalem, rex Hebron, rex Ierimoth, rex Lachis, rex Eglon, simul cum exercitibus suis, et castrametati sunt circa Gabaon, oppugnantes eam.
  </p>
  <p>
   <font size="2">
    6
   </font>
   Habitatores autem Gabaon urbis obsessae miserunt ad Iosue, qui tunc morabatur in castris apud Galgalam, et dixerunt ei: Ne retrahas manus tuas ab auxilio servorum tuorum: ascende cito, et libera nos, ferque praesidium: convenerunt enim adversum nos omnes reges Amorrhaeorum, qui habitant in montanis.
   <font size="2">
    7
   </font>
   Ascenditque Iosue de Galgalis, et omnis exercitus bellatorum cum eo, viri fortissimi.
   <font size="2">
    8
   </font>
   Dixitque Dominus ad Iosue: Ne timeas eos: in manus enim tuas tradidi illos: nullus ex eis tibi resistere poterit.
   <font size="2">
    9
   </font>
   Irruit itaque Iosue super eos repente, tota nocte ascendens de Galgalis.
   <font size="2">
    10
   </font>
   Et conturbavit eos Dominus a facie Israel: contrivitque plaga magna in Gabaon, ac persecutus est eos per viam ascensus Bethoron, et percussit usque Azeca et Maceda.
   <font size="2">
    11
   </font>
   Cumque fugerent filios Israel, et essent in descensu Bethoron, Dominus misit super eos lapides magnos de caelo usque ad Azeca: et mortui sunt multo plures lapidibus grandinis, quam quos gladio percusserant filii Israel.
  </p>
  <p>
   <font size="2">
    12
   </font>
   Tunc locutus est Iosue Domino, in die qua tradidit Amorrhaeum in conspectu filiorum Israel, dixitque coram eis: Sol, contra Gabaon ne movearis, et luna contra vallem Aialon.
   <font size="2">
    13
   </font>
   Steteruntque sol et luna, donec ulcisceretur se gens de inimicis suis. Nonne scriptum est hoc in libro iustorum? Stetit itaque sol in medio caeli, et non festinavit occumbere spatio unius diei.
   <font size="2">
    14
   </font>
   Nam fuit antea nec postea tam longa dies, obediente Domino voci hominis, et pugnante pro Israel.
   <font size="2">
    15
   </font>
   Reversusque est Iosue cum omni Israel in castra Galgalae.
  </p>
  <p>
   <font size="2">
    16
   </font>
   Fugerant enim quinque reges et se absconderant in spelunca urbis Maceda.
   <font size="2">
    17
   </font>
   Nuntiatumque est Iosue quod inventi essent quinque reges latentes in spelunca urbis Maceda.
   <font size="2">
    18
   </font>
   Qui praecepit sociis, et ait: Volvite saxa ingentia ad os speluncae, et ponite viros industrios, qui clausos custodiant:
   <font size="2">
    19
   </font>
   vos autem nolite stare, sed persequimini hostes, et extremos quosque fugientium caedite: nec dimittatis eos urbium suarum intrare praesidia, quos tradidit Dominus Deus in manus vestras.
  </p>
  <p>
   <font size="2">
    20
   </font>
   Caesis ergo adversariis plaga magna, et usque ad internecionem pene consumptis, hi qui Israel effugere potuerunt, ingressi sunt civitates munitas.
   <font size="2">
    21
   </font>
   Reversusque est omnis exercitus ad Iosue in Maceda, ubi tunc erant castra, sani et integro numero: nullusque contra filios Israel mutire ausus est.
  </p>
  <p>
   <font size="2">
    22
   </font>
   Praecepitque Iosue, dicens: Aperite os speluncae, et producite ad me quinque reges, qui in ea latitant.
   <font size="2">
    23
   </font>
   Feceruntque ministri ut sibi fuerat imperatum: et eduxerunt ad eum quinque reges de spelunca, regem Ierusalem, regem Hebron, regem Ierimoth, regem Lachis, regem Eglon.
   <font size="2">
    24
   </font>
   Cumque educti essent ad eum, vocavit omnes viros Israel, et ait ad principes exercitus qui secum erant: Ite, et ponite pedes super colla regum istorum. Qui cum perrexissent, et subiectorum colla pedibus calcarent,
   <font size="2">
    25
   </font>
   rursum ait ad eos: Nolite timere, nec paveatis: confortamini, et estote robusti: sic enim faciet Dominus cunctis hostibus vestris, adversum quos dimicatis.
   <font size="2">
    26
   </font>
   Percussitque Iosue, et interfecit eos, atque suspendit super quinque stipites: fueruntque suspensi usque ad vesperum.
   <font size="2">
    27
   </font>
   Cumque occumberet sol, praecepit sociis ut deponerent eos de patibulis. Qui depositos proiecerunt in speluncam, in qua latuerant, et posuerunt super os eius saxa ingentia, quae permanent usque in praesens.
  </p>
  <p>
   <font size="2">
    28
   </font>
   Eodem quoque die, Macedam cepit Iosue, et percussit eam in ore gladii, regemque illius interfecit, et omnes habitatores eius: non dimisit in ea saltem parvas reliquias. Fecitque regi Maceda, sicut fecerat regi Iericho.
  </p>
  <p>
   <font size="2">
    29
   </font>
   Transivit autem cum omni Israel de Maceda in Lebna, et pugnabat contra eam:
   <font size="2">
    30
   </font>
   quam tradidit Dominus cum rege suo in manus Israel: percusseruntque urbem in ore gladii, et omnes habitatores eius: non dimiserunt in ea ullas reliquias. Feceruntque regi Lebna, sicut fecerant regi Iericho.
  </p>
  <p>
   <font size="2">
    31
   </font>
   De Lebna transivit in Lachis cum omni Israel: et exercitu per gyrum disposito, oppugnabat eam.
   <font size="2">
    32
   </font>
   Tradiditque Dominus Lachis in manus Israel, et cepit eam die altero, atque percussit in ore gladii, omnemque animam quae fuerat in ea, sicut fecerat Lebna.
   <font size="2">
    33
   </font>
   Eo tempore ascendit Horam rex Gazer, ut auxiliaretur Lachis: quem percussit Iosue cum omni populo eius usque ad internecionem.
  </p>
  <p>
   <font size="2">
    34
   </font>
   Transivitque de Lachis in Eglon, et circumdedit,
   <font size="2">
    35
   </font>
   atque expugnavit eam eadem die: percussitque in ore gladii omnes animas quae erant in ea, iuxta omnia quae fecerat Lachis.
  </p>
  <p>
   <font size="2">
    36
   </font>
   Ascendit quoque cum omni Israel de Eglon in Hebron, et pugnavit contra eam:
   <font size="2">
    37
   </font>
   cepit eam, et percussit in ore gladii, regem quoque eius, et omnia oppida regionis illius, universasque animas quae in ea fuerant commoratae: non reliquit in ea ullas reliquias: sicut fecerat Eglon, sic fecit et Hebron, cuncta quae in ea reperit consumens gladio.
   <font size="2">
    38
   </font>
   Inde reversus in Dabir,
   <font size="2">
    39
   </font>
   cepit eam atque vastavit: regem quoque eius atque omnia per circuitum oppida percussit in ore gladii: non dimisit in ea ullas reliquias: sicut fecerat Hebron et Lebna et regibus earum, sic fecit Dabir et regi illius.
  </p>
  <p>
   <font size="2">
    40
   </font>
   Percussit itaque Iosue omnem terram montanam et meridianam atque campestrem, et Asedoth, cum regibus suis: non dimisit in ea ullas reliquias, sed omne quod spirare poterat interfecit, sicut praeceperat ei Dominus Deus Israel,
   <font size="2">
    41
   </font>
   a Cadesbarne usque Gazam. Omnem terram Gosen usque Gabaon,
   <font size="2">
    42
   </font>
   universosque reges, et regiones eorum uno impetu cepit atque vastavit: Dominus enim Deus Israel pugnavit pro eo.
   <font size="2">
    43
   </font>
   Reversusque est cum omni Israel ad locum castrorum in Galgala.
  </p>
  <p>
   <a name="11">
   </a>
   [11]
   <font size="2">
    1
   </font>
   Quae cum audisset Iabin rex Asor, misit ad Iobab regem Madon, et ad regem Semeron, atque ad regem Achsaph:
   <font size="2">
    2
   </font>
   ad reges quoque aquilonis, qui habitabant in montanis et in planitie contra meridiem Ceneroth, in campestribus quoque et in regionibus Dor iuxta mare:
   <font size="2">
    3
   </font>
   Chananaeum quoque ab oriente et occidente, et Amorrhaeum atque Hethaeum ac Pherezaeum et Iebusaeum in montanis: Hevaeum quoque qui habitabat ad radices Hermon in terra Maspha.
   <font size="2">
    4
   </font>
   Egressique sunt omnes cum turmis suis, populus multus nimis sicut arena quae est in littore maris, equi quoque et currus immensae multitudinis.
   <font size="2">
    5
   </font>
   Conveneruntque omnes reges isti in unum ad aquas Merom, ut pugnarent contra Israel.
  </p>
  <p>
   <font size="2">
    6
   </font>
   Dixitque Dominus ad Iosue: Ne timeas eos: cras enim hac eadem hora ego tradam omnes istos vulnerandos in conspectu Israel: equos eorum subnervabis, et currus igne combures.
   <font size="2">
    7
   </font>
   Venitque Iosue, et omnis exercitus cum eo, adversus illos ad aquas Merom subito, et irruerunt super eos,
   <font size="2">
    8
   </font>
   tradiditque illos Dominus in manus Israel. Qui percusserunt eos, et persecuti sunt usque ad Sidonem magnam, et aquas Maserephoth, campumque Masphe, qui est ad orientalem illius partem. Ita percussit omnes, ut nullas dimitteret ex eis reliquias:
   <font size="2">
    9
   </font>
   fecitque sicut praeceperat ei Dominus, equos eorum subnervavit, currusque combussit igni.
  </p>
  <p>
   <font size="2">
    10
   </font>
   Reversusque statim cepit Asor: et regem eius percussit gladio. Asor enim antiquitus inter omnia regna haec principatum tenebat.
   <font size="2">
    11
   </font>
   Percussitque omnes animas quae ibidem morabantur: non dimisit in ea ullas reliquias, sed usque ad internecionem universa vastavit, ipsamque urbem peremit incendio.
   <font size="2">
    12
   </font>
   Et omnes per circuitum civitates, regesque earum cepit, percussit atque delevit, sicut praeceperat ei Moyses famulus Domini.
   <font size="2">
    13
   </font>
   Absque urbibus, quae erant in collibus et in tumulis sitae, ceteras succendit Israel: unam tantum Asor munitissimam flamma consumpsit.
   <font size="2">
    14
   </font>
   Omnemque praedam istarum urbium ac iumenta diviserunt sibi filii Israel, cunctis hominibus interfectis.
   <font size="2">
    15
   </font>
   Sicut praeceperat Dominus Moysi servo suo, ita praecepit Moyses Iosue, et ille universa complevit: non praeteriit de universis mandatis, nec unum quidem verbum quod iusserat Dominus Moysi.
  </p>
  <p>
   <font size="2">
    16
   </font>
   Cepit itaque Iosue omnem terram montanam, et meridianam, terramque Gosen, et planitiem, et occidentalem plagam, montemque Israel, et campestria eius:
   <font size="2">
    17
   </font>
   et partem montis, quae ascendit Seir usque Baalgad, per planitiem Libani subter montem Hermon: omnes reges eorum cepit, percussit, et occidit.
   <font size="2">
    18
   </font>
   Multo tempore pugnavit Iosue contra reges istos.
   <font size="2">
    19
   </font>
   Non fuit civitas quae se traderet filiis Israel, praeter Hevaeum, qui habitabat in Gabaon: omnes enim bellando cepit.
   <font size="2">
    20
   </font>
   Domini enim sententia fuerat, ut indurarentur corda eorum, et pugnarent contra Israel, et caderent, et non mererentur ullam clementiam, ac perirent, sicut praeceperat Dominus Moysi.
  </p>
  <p>
   <font size="2">
    21
   </font>
   In illo tempore venit Iosue, et interfecit Enacim de montanis, Hebron, et Dabir, et Anab, et de omni monte Iuda et Israel, urbesque eorum delevit.
   <font size="2">
    22
   </font>
   Non reliquit ullum de stirpe Enacim, in terra filiorum Israel: absque civitatibus Gaza, et Geth, et Azoto, in quibus solis relicti sunt.
   <font size="2">
    23
   </font>
   Cepit ergo Iosue omnem terram, sicut locutus est Dominus ad Moysen, et tradidit eam in possessionem filiis Israel secundum partes et tribus suas: quievitque terra a proeliis.
  </p>
  <p>
   <a name="12">
   </a>
   [12]
   <font size="2">
    1
   </font>
   Hi sunt reges, quos percusserunt filii Israel, et possederunt terram eorum trans Iordanem ad solis ortum, a torrente Arnon usque ad montem Hermon, et omnem orientalem plagam, quae respicit solitudinem.
  </p>
  <p>
   <font size="2">
    2
   </font>
   Sehon rex Amorrhaeorum, qui habitavit in Hesebon, dominatus est ab Aroer, quae sita est super ripam torrentis Arnon, et mediae partis in valle, dimidiaeque Galaad, usque ad torrentem Iaboc, qui est terminus filiorum Ammon.
   <font size="2">
    3
   </font>
   Et a solitudine usque ad mare Ceneroth contra orientem, et usque ad mare deserti, quod est mare salsissimum, ad orientalem plagam per viam quae ducit Bethsimoth: et ab australi parte, quae subiacet Asedoth, Phasga.
  </p>
  <p>
   <font size="2">
    4
   </font>
   Terminus Og regis Basan, de reliquiis Raphaim, qui habitavit in Astaroth, et in Edrai, et dominatus est in monte Hermon, et in Salecha, atque in universa Basan, usque ad terminos
   <font size="2">
    5
   </font>
   Gessuri, et Machati, et dimidiae partis Galaad: terminos Sehon regis Hesebon.
   <font size="2">
    6
   </font>
   Moyses famulus Domini, et filii Israel percusserunt eos, tradiditque terram eorum Moyses in possessionem Rubenitis, et Gaditis, et dimidiae tribui Manasse.
  </p>
  <p>
   <font size="2">
    7
   </font>
   Hi sunt reges terrae, quos percussit Iosue et filii Israel trans Iordanem ad occidentalem plagam, a Baalgad in campo Libani, usque ad montem cuius pars ascendit in Seir: tradiditque eam Iosue in possessionem tribubus Israel, singulis partes suas,
   <font size="2">
    8
   </font>
   tam in montanis quam in planis atque campestribus. In Asedoth, et in solitudine, ac in meridie Hethaeus fuit et Amorrhaeus, Chananaeus, et Pherezaeus, Hevaeus et Iebusaeus.
   <font size="2">
    9
   </font>
   Rex Iericho unus: rex Hai, quae est ex latere Bethel, unus:
   <font size="2">
    10
   </font>
   rex Ierusalem unus, rex Hebron unus,
   <font size="2">
    11
   </font>
   rex Ierimoth unus, rex Lachis unus,
   <font size="2">
    12
   </font>
   rex Eglon unus, rex Gazer unus,
   <font size="2">
    13
   </font>
   rex Dabir unus, rex Gader unus,
   <font size="2">
    14
   </font>
   rex Herma unus, rex Hered unus,
   <font size="2">
    15
   </font>
   rex Lebna unus, rex Odullam unus,
   <font size="2">
    16
   </font>
   rex Maceda unus, rex Bethel unus,
   <font size="2">
    17
   </font>
   rex Taphua unus, rex Opher unus,
   <font size="2">
    18
   </font>
   rex Aphec unus, rex Saron unus,
   <font size="2">
    19
   </font>
   rex Madon unus, rex Asor unus,
   <font size="2">
    20
   </font>
   rex Semeron unus, rex Achsaph unus,
   <font size="2">
    21
   </font>
   rex Thenac unus, rex Mageddo unus,
   <font size="2">
    22
   </font>
   rex Cades unus, rex Iachanan Carmeli unus,
   <font size="2">
    23
   </font>
   rex Dor, et provinciae Dor unus, rex gentium Galgal unus,
   <font size="2">
    24
   </font>
   rex Thersa unus: omnes reges triginta unus.
  </p>
  <p>
   <a name="13">
   </a>
   [13]
   <font size="2">
    1
   </font>
   Iosue senex provectaeque aetatis erat, et dixit Dominus ad eum: Senuisti, et longaevus es, terraque latissima derelicta est, quae necdum sorte divisa est:
   <font size="2">
    2
   </font>
   omnis videlicet Galilaea, Philisthiim, et universa Gessuri.
   <font size="2">
    3
   </font>
   A fluvio turbido, qui irrigat Aegyptum, usque ad terminos Accaron contra aquilonem: terra Chanaan, quae in quinque regulos Philisthiim dividitur, Gazaeos, et Azotios, Ascalonitas, Gethaeos, et Accaronitas.
   <font size="2">
    4
   </font>
   Ad meridiem vero sunt Hevaei, omnis terra Chanaan, et Maara Sidoniorum, usque Apheca et terminos Amorrhaei,
   <font size="2">
    5
   </font>
   eiusque confinia. Libani quoque regio contra orientem, a Baalgad sub monte Hermon, donec ingrediaris Emath.
   <font size="2">
    6
   </font>
   Omnium qui habitant in monte a Libano usque ad aquas Maserephoth, universique Sidonii. Ego sum qui delebo eos a facie filiorum Israel. Veniat ergo in partem haereditatis Israel, sicut praecepi tibi.
   <font size="2">
    7
   </font>
   Et nunc divide terram in possessionem novem tribubus, et dimidiae tribui Manasse.
  </p>
  <p>
   <font size="2">
    8
   </font>
   Cum qua Ruben et Gad possederunt terram, quam tradidit eis Moyses famulus Domini trans fluenta Iordanis, ad orientalem plagam.
   <font size="2">
    9
   </font>
   Ab Aroer, quae sita est in ripa torrentis Arnon, et in vallis medio, universaque campestria Medaba, usque Dibon,
   <font size="2">
    10
   </font>
   et cunctas civitates Sehon regis Amorrhaei, qui regnavit in Hesebon, usque ad terminos filiorum Ammon,
   <font size="2">
    11
   </font>
   et Galaad, ac terminum Gessuri et Machati, et omnem montem Hermon, et universam Basan, usque ad Salecha,
   <font size="2">
    12
   </font>
   omne regnum Og in Basan, qui regnavit in Astaroth et Edrai, ipse fuit de reliquiis Raphaim: percussitque eos Moyses, atque delevit.
   <font size="2">
    13
   </font>
   Nolueruntque disperdere filii Israel Gessuri et Machati: et habitaverunt in medio Israel usque in praesentem diem.
  </p>
  <p>
   <font size="2">
    14
   </font>
   Tribui autem Levi non dedit possessionem: sed sacrificia et victimae Domini Dei Israel, ipsa est eius haereditas, sicut locutus est illi.
  </p>
  <p>
   <font size="2">
    15
   </font>
   Dedit ergo Moyses possessionem tribui filiorum Ruben iuxta cognationes suas.
   <font size="2">
    16
   </font>
   Fuitque terminus eorum ab Aroer, quae sita est in ripa torrentis Arnon, et in valle eiusdem torrentis media: universam planitiem, quae ducit Medaba,
   <font size="2">
    17
   </font>
   et Hesebon, cunctosque viculos earum, qui sunt in campestribus: Dibon quoque et Bamothbaal, et oppidum Baalmaon,
   <font size="2">
    18
   </font>
   et Iassa, et Cedimoth, et Mephaath,
   <font size="2">
    19
   </font>
   et Cariathaim, et Sabama, et Sarathasar in monte convallis.
   <font size="2">
    20
   </font>
   Bethphogor et Asedoth, Phasga et Bethiesimoth,
   <font size="2">
    21
   </font>
   et omnes urbes campestres, universaque regna Sehon regis Amorrhaei, qui regnavit in Hesebon, quem percussit Moyses cum principibus Madian: Hevaeum, et Recem, et Sur, et Hur, et Rebe duces Sehon habitatores terrae.
   <font size="2">
    22
   </font>
   Et Balaam filium Beor ariolum occiderunt filii Israel gladio cum ceteris interfectis.
   <font size="2">
    23
   </font>
   Factusque est terminus filiorum Ruben Iordanis fluvius. Haec est possessio Rubenitarum per cognationes suas urbium et viculorum.
  </p>
  <p>
   <font size="2">
    24
   </font>
   Deditque Moyses tribui Gad et filiis eius per cognationes suas possessionem, cuius haec divisio est.
   <font size="2">
    25
   </font>
   Terminus Iaser, et omnes civitates Galaad, et dimidiam partem terrae filiorum Ammon, usque ad Aroer, quae est contra Rabba,
   <font size="2">
    26
   </font>
   et ab Hesebon usque Ramoth, Masphe et Betonim: et a Manaim usque ad terminos Dabir.
   <font size="2">
    27
   </font>
   In valle quoque Betharan, et Bethnemra, et Socoth, et Saphon reliquam partem regni Sehon regis Hesebon: huius quoque finis, Iordanis est, usque ad extremam partem maris Cenereth trans Iordanem ad orientalem plagam.
   <font size="2">
    28
   </font>
   Haec est possessio filiorum Gad per familias suas, civitates et villae earum.
  </p>
  <p>
   <font size="2">
    29
   </font>
   Dedit et dimidiae tribui Manasse, filiisque eius iuxta cognationes suas possessionem,
   <font size="2">
    30
   </font>
   cuius hoc principium est: a Manaim universam Basan, et cuncta regna Og regis Basan, omnesque vicos Iair, qui sunt in Basan, sexaginta oppida:
   <font size="2">
    31
   </font>
   et dimidiam partem Galaad, et Astaroth, et Edrai, urbes regni Og in Basan: filiis Machir, filii Manasse, dimidiae parti filiorum Machir iuxta cognationes suas.
  </p>
  <p>
   <font size="2">
    32
   </font>
   Hanc possessionem divisit Moyses in campestribus Moab trans Iordanem contra Iericho ad orientalem plagam.
   <font size="2">
    33
   </font>
   Tribui autem Levi non dedit possessionem: quoniam Dominus Deus Israel ipse est possessio eius, ut locutus est illi.
  </p>
  <p>
   <a name="14">
   </a>
   [14]
   <font size="2">
    1
   </font>
   Hoc est quod possederunt filii Israel in terra Chanaan, quam dederunt eis Eleazar sacerdos, et Iosue filius Nun, et principes familiarum per tribus Israel:
   <font size="2">
    2
   </font>
   sorte omnia dividentes, sicut praeceperat Dominus in manu Moysi, novem tribubus, et dimidiae tribui.
   <font size="2">
    3
   </font>
   Duabus enim tribubus, et dimidiae, dederat Moyses trans Iordanem possessionem: absque Levitis, qui nihil terrae acceperunt inter fratres suos:
   <font size="2">
    4
   </font>
   sed in eorum successerunt locum filii Ioseph in duas divisi tribus, Manasse et Ephraim: nec acceperunt Levitae aliam in terra partem, nisi urbes ad habitandum, et suburbana earum ad alenda iumenta et pecora sua.
   <font size="2">
    5
   </font>
   Sicut praeceperat Dominus Moysi, ita fecerunt filii Israel, et diviserunt terram.
  </p>
  <p>
   <font size="2">
    6
   </font>
   Accesserunt itaque filii Iuda ad Iosue in Galgala, locutusque est ad eum Caleb filius Iephone Cenezaeus: Nosti quid locutus sit Dominus ad Moysen hominem Dei de me et te in Cadesbarne.
   <font size="2">
    7
   </font>
   Quadraginta annorum eram quando misit me Moyses famulus Domini de Cadesbarne, ut considerarem terram, nuntiavique ei quod mihi verum videbatur.
   <font size="2">
    8
   </font>
   Fratres autem mei, qui ascenderant mecum, dissolverunt cor populi: et nihilominus ego secutus sum Dominum Deum meum.
   <font size="2">
    9
   </font>
   Iuravitque Moyses in die illo, dicens: Terra, quam calcavit pes tuus, erit possessio tua, et filiorum tuorum in aeternum: quia secutus es Dominum Deum meum.
   <font size="2">
    10
   </font>
   Concessit ergo Dominus vitam mihi, sicut pollicitus est, usque in praesentem diem. Quadraginta et quinque anni sunt, ex quo locutus est Dominus verbum istud ad Moysen, quando ambulabat Israel per solitudinem: hodie octoginta quinque annorum sum,
   <font size="2">
    11
   </font>
   sic valens ut eo valebam tempore quando ad explorandum missus sum: illius in me temporis fortitudo usque hodie perseverat, tam ad bellandum quam ad gradiendum.
   <font size="2">
    12
   </font>
   Da ergo mihi montem istum, quem pollicitus est Dominus, te quoque audiente, in quo Enacim sunt, et urbes magnae atque munitae: si forte sit Dominus mecum, et potuero delere eos, sicut promisit mihi.
  </p>
  <p>
   <font size="2">
    13
   </font>
   Benedixitque ei Iosue, et tradidit ei Hebron in possessionem:
   <font size="2">
    14
   </font>
   atque ex eo fuit Hebron Caleb filio Iephone Cenezaeo usque in praesentem diem, quia secutus est Dominum Deum Israel.
   <font size="2">
    15
   </font>
   Nomen Hebron ante vocabatur Cariath Arbe: Adam maximus ibi inter Enacim situs est: et terra cessavit a proeliis.
  </p>
  <p>
   <a name="15">
   </a>
   [15]
   <font size="2">
    1
   </font>
   Igitur sors filiorum Iudae per cognationes suas ista fuit: a termino Edom, desertum Sin, contra meridiem, et usque ad extremam partem australis plagae.
   <font size="2">
    2
   </font>
   Initium eius a summitate maris salsissimi, et a lingua eius, quae respicit meridiem.
   <font size="2">
    3
   </font>
   Egrediturque contra ascensum Scorpionis, et pertransit in Sina: ascenditque in Cadesbarne, et pervenit in Esron, ascendens ad Addar, et circuiens Carcaa,
   <font size="2">
    4
   </font>
   atque inde pertransiens in Asemona, et perveniens ad torrentem Aegypti: eruntque termini eius mare magnum. Hic erit finis meridianae plagae.
   <font size="2">
    5
   </font>
   Ab oriente vero erit initium, mare salsissimum usque ad extrema Iordanis: et ea quae respiciunt ad aquilonem, a lingua maris usque ad eumdem Iordanis fluvium.
   <font size="2">
    6
   </font>
   Ascenditque terminus in Beth Hagla, et transit ab aquilone in Beth Araba, ascendens ad lapidem Boen filii Ruben:
   <font size="2">
    7
   </font>
   et tendens usque ad terminos Debera de valle Achor, contra aquilonem respiciens Galgala, quae est ex adverso ascensionis Adommim, ab australi parte torrentis: transitque aquas, quae vocantur fons solis: et erunt exitus eius ad fontem Rogel.
   <font size="2">
    8
   </font>
   Ascenditque per convallem filii Ennom ex latere Iebusaei ad meridiem, haec est Ierusalem: et inde se erigens ad verticem montis, qui est contra Geennom ad occidentem in summitate vallis Raphaim contra aquilonem:
   <font size="2">
    9
   </font>
   pertransitque a vertice montis usque ad fontem aquae Nephtoa: et pervenit usque ad vicos montis Ephron: inclinaturque in Baala, quae est Cariathiarim, id est, urbs silvarum.
   <font size="2">
    10
   </font>
   Et circuit de Baala contra occidentem, usque ad montem Seir: transitque iuxta latus montis Iarim ad aquilonem in Cheslon: et descendit in Bethsames, transitque in Thamna.
   <font size="2">
    11
   </font>
   Et pervenit contra aquilonem partis Accaron ex latere: inclinaturque Sechrona, et transit montem Baala: pervenitque in Iebneel, et magni maris contra occidentem fine concluditur.
   <font size="2">
    12
   </font>
   Hi sunt termini filiorum Iuda per circuitum in cognationibus suis.
  </p>
  <p>
   <font size="2">
    13
   </font>
   Caleb vero filio Iephone dedit partem in medio filiorum Iuda, sicut praeceperat ei Dominus: Cariath Arbe patris Enac, ipsa est Hebron.
   <font size="2">
    14
   </font>
   Delevitque ex ea Caleb tres filios Enac, Sesai et Ahiman et Tholmai de stirpe Enac.
   <font size="2">
    15
   </font>
   Atque inde conscendens venit ad habitatores Dabir, quae prius vocabatur Cariath Sepher, id est, civitas litterarum.
   <font size="2">
    16
   </font>
   Dixitque Caleb: Qui percusserit Cariath Sepher, et ceperit eam, dabo ei Axam filiam meam uxorem.
   <font size="2">
    17
   </font>
   Cepitque eam Othoniel filius Cenez frater Caleb iunior: deditque ei Axam filiam suam uxorem.
   <font size="2">
    18
   </font>
   Quae, cum pergerent simul, suasa est a viro suo ut peteret a patre suo agrum. Suspiravitque ut sedebat in asino: cui Caleb: Quid habes? inquit.
   <font size="2">
    19
   </font>
   At illa respondit: Da mihi benedictionem: terram australem et arentem dedisti mihi; iunge et irriguam. Dedit itaque ei Caleb irriguum superius et inferius.
  </p>
  <p>
   <font size="2">
    20
   </font>
   Haec est possessio tribus filiorum Iuda per cognationes suas.
   <font size="2">
    21
   </font>
   Erantque civitates ab extremis partibus filiorum Iuda iuxta terminos Edom a meridie: Cabseel et Eder et Iagur,
   <font size="2">
    22
   </font>
   et Cyna et Dimona et Adada,
   <font size="2">
    23
   </font>
   et Cades et Asor et Iethnam,
   <font size="2">
    24
   </font>
   Ziph et Telem et Baloth,
   <font size="2">
    25
   </font>
   Asor nova et Carioth, Hesron, haec est Asor;
   <font size="2">
    26
   </font>
   Amam, Sama, et Molada,
   <font size="2">
    27
   </font>
   et Asergadda et Hassemon et Bethphelet,
   <font size="2">
    28
   </font>
   et Hasersual et Bersabee et Baziothia,
   <font size="2">
    29
   </font>
   et Baala et Iim et Esem,
   <font size="2">
    30
   </font>
   et Eltholad et Cesil et Harma,
   <font size="2">
    31
   </font>
   et Siceleg et Medemena et Sensenna,
   <font size="2">
    32
   </font>
   Lebaoth et Selim et Aen et Remon. Omnes civitates viginti novem, et villae earum.
  </p>
  <p>
   <font size="2">
    33
   </font>
   In campestribus vero: Estaol et Sarea et Asena,
   <font size="2">
    34
   </font>
   et Zanoe et Aengannim et Taphua et Enaim,
   <font size="2">
    35
   </font>
   et Ierimoth et Adullam, Socho et Azeca,
   <font size="2">
    36
   </font>
   et Saraim et Adithaim et Gedera et Gederothaim: urbes quatuordecim, et villae earum.
   <font size="2">
    37
   </font>
   Sanan et Hadassa et Magdalgad,
   <font size="2">
    38
   </font>
   Delean et Masepha et Iecthel,
   <font size="2">
    39
   </font>
   Lachis et Bascath et Eglon,
   <font size="2">
    40
   </font>
   Chebbon et Leheman et Cethlis,
   <font size="2">
    41
   </font>
   et Gideroth et Bethdagon et Naama et Maceda: civitates sedecim, et villae earum.
   <font size="2">
    42
   </font>
   Labana et Ether et Asan,
   <font size="2">
    43
   </font>
   Iephtha et Esna et Nesib,
   <font size="2">
    44
   </font>
   et Ceila et Achzib et Maresa: civitates novem, et villae earum.
   <font size="2">
    45
   </font>
   Accaron cum vicis et villulis suis.
   <font size="2">
    46
   </font>
   Ab Accaron usque ad mare: omnia quae vergunt ad Azotum et viculos eius.
   <font size="2">
    47
   </font>
   Azotus cum vicis et villulis suis. Gaza cum vicis et villulis suis, usque ad torrentem Aegypti, et mare magnum terminus eius.
  </p>
  <p>
   <font size="2">
    48
   </font>
   Et in monte: Samir et Iether et Socoth
   <font size="2">
    49
   </font>
   et Danna et Cariathsenna, haec est Dabir:
   <font size="2">
    50
   </font>
   Anab et Istemo et Anim,
   <font size="2">
    51
   </font>
   Gosen et Olon et Gilo: civitates undecim et villae earum.
   <font size="2">
    52
   </font>
   Arab et Ruma et Esaan,
   <font size="2">
    53
   </font>
   et Ianum et Beththaphua et Apheca,
   <font size="2">
    54
   </font>
   Athmatha, et Cariath Arbe, haec est Hebron, et Sior: civitates novem, et villae earum.
   <font size="2">
    55
   </font>
   Maon et Carmel et Ziph et Iota,
   <font size="2">
    56
   </font>
   Iezrael et Iucadam et Zanoe,
   <font size="2">
    57
   </font>
   Accain, Gabaa et Thamna: civitates decem et villae earum.
   <font size="2">
    58
   </font>
   Halhul, et Besur, et Gedor,
   <font size="2">
    59
   </font>
   Mareth, et Bethanoth, et Eltecon: civitates sex et villae earum.
   <font size="2">
    60
   </font>
   Cariathbaal, haec est Cariathiarim urbs silvarum, et Arebba: civitates duae, et villae earum.
  </p>
  <p>
   <font size="2">
    61
   </font>
   In deserto Betharaba, Meddin, et Sachacha,
   <font size="2">
    62
   </font>
   et Nebsan, et civitas salis, et Engaddi: civitates sex, et villae earum.
  </p>
  <p>
   <font size="2">
    63
   </font>
   Iebusaeum autem habitatorem Ierusalem non potuerunt filii Iuda delere: habitavitque Iebusaeus cum filiis Iuda in Ierusalem usque in praesentem diem.
  </p>
  <p>
   <a name="16">
   </a>
   [16]
   <font size="2">
    1
   </font>
   Cecidit quoque sors filiorum Ioseph ab Iordane contra Iericho et aquas eius ab oriente: solitudo quae ascendit de Iericho ad montem Bethel:
   <font size="2">
    2
   </font>
   et egreditur de Bethel Luza: transitque terminum Archi, Ataroth:
   <font size="2">
    3
   </font>
   et descendit ad occidentem iuxta terminum Iephleti, usque ad terminos Beth-horon inferioris, et Gazer: finiunturque regiones eius mari magno:
   <font size="2">
    4
   </font>
   possederuntque filii Ioseph Manasses et Ephraim.
  </p>
  <p>
   <font size="2">
    5
   </font>
   Et factus est terminus filiorum Ephraim per cognationes suas: et possessio eorum contra orientem Ataroth Addar usque Beth-horon superiorem.
   <font size="2">
    6
   </font>
   Egrediunturque confinia in mare: Machmethath vero aquilonem respicit, et circuit terminos contra orientem in Thanathselo: et pertransit ab oriente Ianoe.
   <font size="2">
    7
   </font>
   Descenditque de Ianoe in Ataroth et Naaratha: et pervenit in Iericho, egrediturque ad Iordanem.
   <font size="2">
    8
   </font>
   De Taphua pertransit contra mare in vallem arundineti, suntque egressus eius in mare salsissimum. Haec est possessio tribus filiorum Ephraim per familias suas.
   <font size="2">
    9
   </font>
   Urbesque separatae sunt filiis Ephraim in medio possessionis filiorum Manasse, et villae earum.
  </p>
  <p>
   <font size="2">
    10
   </font>
   Et non interfecerunt filii Ephraim Chananaeum, qui habitabat in Gazer: habitavitque Chananaeus in medio Ephraim usque in diem hanc tributarius.
  </p>
  <p>
   <a name="17">
   </a>
   [17]
   <font size="2">
    1
   </font>
   Cecidit autem sors tribui Manasse (ipse enim est primogenitus Ioseph): Machir primogenito Manasse patri Galaad, qui fuit vir pugnator, habuitque possessionem Galaad et Basan:
   <font size="2">
    2
   </font>
   et reliquis filiorum Manasse iuxta familias suas, filiis Abiezer, et filiis Helec, et filiis Esriel, et filiis Sechem, et filiis Hepher, et filiis Semida. Isti sunt filii Manasse filii Ioseph, mares, per cognationes suas.
   <font size="2">
    3
   </font>
   Salphaad vero filio Hepher filii Galaad filii Machir filii Manasse non erant filii, sed solae filiae: quarum ista sunt nomina: Maala et Noa et Hegla et Melcha et Thersa.
   <font size="2">
    4
   </font>
   Veneruntque in conspectu Eleazari sacerdotis, et Iosue filii Nun, et principum, dicentes: Dominus praecepit per manum Moysi, ut daretur nobis possessio in medio fratrum nostrorum. Deditque eis iuxta imperium Domini possessionem in medio fratrum patris earum.
   <font size="2">
    5
   </font>
   Et ceciderunt funiculi Manasse, decem, absque terra Galaad et Basan trans Iordanem.
   <font size="2">
    6
   </font>
   Filiae enim Manasse possederunt haereditatem in medio filiorum eius. Terra autem Galaad cecidit in sortem filiorum Manasse qui reliqui erant.
  </p>
  <p>
   <font size="2">
    7
   </font>
   Fuitque terminus Manasse ab Aser, Machmethath quae respicit Sichem: et egreditur ad dexteram iuxta habitatores fontis Taphuae.
   <font size="2">
    8
   </font>
   Etenim in sorte Manasse ceciderat terra Taphuae, quae est iuxta terminos Manasse filiorum Ephraim.
   <font size="2">
    9
   </font>
   Descenditque terminus vallis arundineti in meridiem torrentis civitatum Ephraim, quae in medio sunt urbium Manasse: terminus Manasse ab aquilone torrentis, et exitus eius pergit ad mare:
   <font size="2">
    10
   </font>
   ita ut possessio Ephraim sit ab austro, et ab aquilone Manasse, et utramque claudat mare, et coniungantur sibi in tribu Aser ab aquilone, et in tribu Issachar ab oriente.
   <font size="2">
    11
   </font>
   Fuitque haereditas Manasse in Issachar et in Aser, Bethsan et viculi eius, et Ieblaam cum viculis suis, et habitatores Dor cum oppidis suis, habitatores quoque Endor cum viculis suis: similiterque habitatores Thenac cum viculis suis, et habitatores Mageddo cum viculis suis, et tertia pars urbis Nopheth.
   <font size="2">
    12
   </font>
   Nec potuerunt filii Manasse has civitates subvertere, sed coepit Chananaeus habitare in terra sua.
   <font size="2">
    13
   </font>
   Postquam autem convaluerunt filii Israel, subiecerunt Chananaeos, et fecerunt sibi tributarios, nec interfecerunt eos.
  </p>
  <p>
   <font size="2">
    14
   </font>
   Locutique sunt filii Ioseph ad Iosue, et dixerunt: Quare dedisti mihi possessionem sortis et funiculi unius, cum sim tantae multitudinis, et benedixerit mihi Dominus?
   <font size="2">
    15
   </font>
   Ad quos Iosue ait: Si populus multus es, ascende in silvam, et succide tibi spatia in terra Pherezaei et Raphaim: quia angusta est tibi possessio montis Ephraim.
   <font size="2">
    16
   </font>
   Cui responderunt filii Ioseph: Non poterimus ad montana conscendere, cum ferreis curribus utantur Chananaei, qui habitant in terra campestri, in qua sitae sunt Bethsan cum viculis suis, et Iezrael mediam possidens vallem.
   <font size="2">
    17
   </font>
   Dixitque Iosue ad domum Ioseph, Ephraim et Manasse: Populus multus es, et magnae fortitudinis: non habebis sortem unam,
   <font size="2">
    18
   </font>
   sed transibis ad montem, et succides tibi, atque purgabis ad habitandum spatia: et poteris ultra procedere cum subverteris Chananaeum, quem dicis ferreos habere currus, et esse fortissimum.
  </p>
  <p>
   <a name="18">
   </a>
   [18]
   <font size="2">
    1
   </font>
   Congregatique sunt omnes filii Israel in Silo, ibique fixerunt tabernaculum testimonii, et fuit eis terra subiecta.
   <font size="2">
    2
   </font>
   Remanserant autem filiorum Israel septem tribus, quae necdum acceperant possessiones suas.
   <font size="2">
    3
   </font>
   Ad quos Iosue ait: Usquequo marcetis ignavia, et non intratis ad possidendam terram, quam Dominus Deus patrum vestrorum dedit vobis?
   <font size="2">
    4
   </font>
   Eligite de singulis tribubus ternos viros, ut mittam eos, et pergant atque circumeant terram, et describant eam iuxta numerum uniuscuiusque multitudinis: referantque ad me quod descripserint.
   <font size="2">
    5
   </font>
   Dividite vobis terram in septem partes: Iudas sit in terminis suis ab australi plaga, et domus Ioseph ab aquilone.
   <font size="2">
    6
   </font>
   Mediam inter hos terram in septem partes describite: et huc venietis ad me, ut coram Domino Deo vestro mittam vobis hic sortem:
   <font size="2">
    7
   </font>
   quia non est inter vos pars Levitarum, sed sacerdotium Domini est eorum haereditas. Gad autem et Ruben, et dimidia tribus Manasse, iam acceperant possessiones suas trans Iordanem ad orientalem plagam: quas dedit eis Moyses famulus Domini.
  </p>
  <p>
   <font size="2">
    8
   </font>
   Cumque surrexissent viri, ut pergerent ad describendam terram, praecepit eis Iosue, dicens: Circuite terram, et describite eam, ac revertimini ad me: ut hic coram Domino, in Silo, mittam vobis sortem.
   <font size="2">
    9
   </font>
   Itaque perrexerunt: et lustrantes eam, in septem partes diviserunt, scribentes in volumine. Reversique sunt ad Iosue in castra Silo.
   <font size="2">
    10
   </font>
   Qui misit sortes coram Domino in Silo, divisitque terram filiis Israel in septem partes.
  </p>
  <p>
   <font size="2">
    11
   </font>
   Et ascendit sors prima filiorum Beniamin per familias suas, ut possiderent terram inter filios Iuda et filios Ioseph.
   <font size="2">
    12
   </font>
   Fuitque terminus eorum contra aquilonem a Iordane: pergens iuxta latus Iericho septentrionalis plagae, et inde contra occidentem ad montana conscendens et perveniens ad solitudinem Bethaven,
   <font size="2">
    13
   </font>
   atque pertransiens iuxta Luzam ad meridiem, ipsa est Bethel: descenditque in Ataroth Addar in montem qui est ad meridiem Beth-horon inferioris:
   <font size="2">
    14
   </font>
   et inclinatur circuiens contra mare ad meridiem montis qui respicit Beth-horon contra Africum: suntque exitus eius in Cariath-baal, quae vocatur et Cariathiarim, urbem filiorum Iuda. Haec est plaga contra mare, ad occidentem.
   <font size="2">
    15
   </font>
   A meridie autem ex parte Cariathiarim egreditur terminus contra mare, et pervenit usque ad fontem aquarum Nephtoa.
   <font size="2">
    16
   </font>
   Descenditque in partem montis, qui respicit vallem filiorum Ennom: et est contra septentrionalem plagam in extrema parte vallis Raphaim. Descenditque in Geennom (id est, vallem Ennom) iuxta latus Iebusaei ad austrum: et pervenit ad fontem Rogel,
   <font size="2">
    17
   </font>
   transiens ad aquilonem, et egrediens ad Ensemes, id est, fontem solis:
   <font size="2">
    18
   </font>
   et pertransit usque ad tumulos, qui sunt e regione ascensus Adommim: descenditque ad Abenboen, id est, lapidem Boen filii Ruben: et pertransit ex latere aquilonis ad campestria: descenditque in planitiem,
   <font size="2">
    19
   </font>
   et praetergreditur contra aquilonem Beth Hagla: suntque exitus eius contra linguam maris salsissimi ab aquilone in fine Iordanis ad australem plagam:
   <font size="2">
    20
   </font>
   qui est terminus illius ab oriente. Haec est possessio filiorum Beniamin per terminos suos in circuitu, et familias suas.
  </p>
  <p>
   <font size="2">
    21
   </font>
   Fueruntque civitates eius, Iericho et Beth Hagla et vallis Casis,
   <font size="2">
    22
   </font>
   Beth Araba et Samaraim et Bethel
   <font size="2">
    23
   </font>
   et Avim et Aphara et Ophera,
   <font size="2">
    24
   </font>
   villa Emona et Ophni et Gabee: civitates duodecim, et villae earum.
   <font size="2">
    25
   </font>
   Gabaon et Rama et Beroth,
   <font size="2">
    26
   </font>
   et Mesphe et Caphara, et Amosa
   <font size="2">
    27
   </font>
   et Recem, Iarephel et Tharela,
   <font size="2">
    28
   </font>
   et Sela, Eleph, et Iebus, quae est Ierusalem, Gabaath et Cariath: civitates quatuordecim, et villae earum. Haec est possessio filiorum Beniamin iuxta familias suas.
  </p>
  <p>
   <a name="19">
   </a>
   [19]
   <font size="2">
    1
   </font>
   Et egressa est sors secunda filiorum Simeon per cognationes suas: fuitque haereditas
   <font size="2">
    2
   </font>
   eorum in medio possessionis filiorum Iuda: Bersabee et Sabee et Molada
   <font size="2">
    3
   </font>
   et Hasersual, Bala et Asem
   <font size="2">
    4
   </font>
   et Eltholad, Bethul et Harma
   <font size="2">
    5
   </font>
   et Siceleg et Bethmarchaboth et Hasersusa
   <font size="2">
    6
   </font>
   et Bethlebaoth et Sarohen: civitates tredecim, et villae earum.
   <font size="2">
    7
   </font>
   Ain et Remmon et Athar et Asan: civitates quatuor, et villae earum:
   <font size="2">
    8
   </font>
   omnes viculi per circuitum urbium istarum usque ad Baalath Beer Ramath contra australem plagam. Haec est haereditas filiorum Simeon iuxta cognationes suas,
   <font size="2">
    9
   </font>
   in possessione et funiculo filiorum Iuda: quia maior erat: et idcirco filii Simeon possederunt in medio haereditatis eorum.
  </p>
  <p>
   <font size="2">
    10
   </font>
   Ceciditque sors tertia filiorum Zabulon per cognationes suas: factus est terminus possessionis eorum usque Sarid.
   <font size="2">
    11
   </font>
   Ascenditque de mari et Merala, et pervenit in Debbaseth, usque ad torrentem qui est contra Ieconam.
   <font size="2">
    12
   </font>
   Et revertitur de Sared contra orientem in fines Ceseleththabor: et egreditur ad Dabereth, ascenditque contra Iaphie.
   <font size="2">
    13
   </font>
   Et inde pertransit usque ad orientalem plagam Gethepher et Thacasin: et egreditur in Remmon, Amthar et Noa.
   <font size="2">
    14
   </font>
   Et circuit ad aquilonem Hanathon: suntque egressus eius vallis Iephthael,
   <font size="2">
    15
   </font>
   et Cateth et Naalol et Semeron et Ierala et Bethlehem: civitates duodecim, et villae earum.
   <font size="2">
    16
   </font>
   Haec est haereditas tribus filiorum Zabulon per cognationes suas, urbes et viculi earum.
  </p>
  <p>
   <font size="2">
    17
   </font>
   Issachar egressa est sors quarta per cognationes suas:
   <font size="2">
    18
   </font>
   fuitque eius haereditas Iezrael et Casaloth et Sunem
   <font size="2">
    19
   </font>
   et Hapharaim et Seon, et Anaharath
   <font size="2">
    20
   </font>
   et Rabboth et Cesion, Abes,
   <font size="2">
    21
   </font>
   et Rameth, et Engannim, et Enhadda et Bethpheses.
   <font size="2">
    22
   </font>
   Et pervenit terminus eius usque Thabor et Sehesima et Bethsames: eruntque exitus eius Iordanis: civitates sedecim, et villae earum.
   <font size="2">
    23
   </font>
   Haec est possessio filiorum Issachar per cognationes suas, urbes et viculi earum.
  </p>
  <p>
   <font size="2">
    24
   </font>
   Ceciditque sors quinta tribui filiorum Aser per cognationes suas:
   <font size="2">
    25
   </font>
   fuitque terminus eorum Halcath et Chali et Beten et Axaph
   <font size="2">
    26
   </font>
   et Elmelech et Amaad et Messal: et pervenit usque ad Carmelum maris et Sihor et Labanath.
   <font size="2">
    27
   </font>
   Ac revertitur contra orientem Bethdagon: et pertransit usque Zabulon et vallem Iephthael contra aquilonem in Bethemec et Nehiel. Egrediturque ad laevam Cabul,
   <font size="2">
    28
   </font>
   et Abran et Rohob et Hamon et Cana, usque ad Sidonem magnam.
   <font size="2">
    29
   </font>
   Revertiturque in Horma usque ad civitatem munitissimam Tyrum, et usque Hosa: eruntque exitus eius in mare de funiculo Achziba:
   <font size="2">
    30
   </font>
   et Amma et Aphec et Rohob: civitates viginti duae, et villae earum.
   <font size="2">
    31
   </font>
   Haec est possessio filiorum Aser per cognationes suas, urbesque et viculi earum.
  </p>
  <p>
   <font size="2">
    32
   </font>
   Filiorum Nephthali sexta sors cecidit per familias suas:
   <font size="2">
    33
   </font>
   et coepit terminus de Heleph et Elon in Saananim, et Adami, quae est Neceb, et Iebnael usque Lecum: et egressus eorum usque ad Iordanem:
   <font size="2">
    34
   </font>
   revertiturque terminus contra occidentem in Azanotthabor, atque inde egreditur in Hucuca, et pertransit in Zabulon contra meridiem, et in Aser contra occidentem, et in Iuda ad Iordanem contra ortum solis:
   <font size="2">
    35
   </font>
   civitates munitissimae, Assedim, Ser, et Emath, et Reccath et Cenereth,
   <font size="2">
    36
   </font>
   et Edema et Arama, Asor
   <font size="2">
    37
   </font>
   et Cedes et Edrai, Enhasor,
   <font size="2">
    38
   </font>
   et Ieron et Magdalel, Horem et Bethanath et Bethsames: civitates decem et novem, et villae earum.
   <font size="2">
    39
   </font>
   Haec est possessio tribus filiorum Nephthali per cognationes suas, urbes et viculi earum.
  </p>
  <p>
   <font size="2">
    40
   </font>
   Tribui filiorum Dan per familias suas egressa est sors septima:
   <font size="2">
    41
   </font>
   et fuit terminus possessionis eius Sara et Esthaol, et Hirsemes, id est, civitas solis.
   <font size="2">
    42
   </font>
   Selebin et Aialon et Iethela,
   <font size="2">
    43
   </font>
   Elon et Themna et Acron,
   <font size="2">
    44
   </font>
   Elthece, Gebbethon et Balaath,
   <font size="2">
    45
   </font>
   et Iud et Bane et Barach et Gethremmon:
   <font size="2">
    46
   </font>
   et Meiarcon et Arecon, cum termino qui respicit Ioppen,
   <font size="2">
    47
   </font>
   et ipso fine concluditur. Ascenderuntque filii Dan, et pugnaverunt contra Lesem, ceperuntque eam: et percusserunt eam in ore gladii, et possederunt, et habitaverunt in ea, vocantes nomen eius Lesem Dan, ex nomine Dan patris sui.
   <font size="2">
    48
   </font>
   Haec est possessio tribus filiorum Dan, per cognationes suas, urbes et viculi earum.
  </p>
  <p>
   <font size="2">
    49
   </font>
   Cumque complesset sorte dividere terram singulis per tribus suas, dederunt filii Israel possessionem Iosue filio Nun in medio sui,
   <font size="2">
    50
   </font>
   iuxta praeceptum Domini, urbem quam postulavit Thamnath Saraa in monte Ephraim: et aedificavit civitatem, habitavitque in ea.
  </p>
  <p>
   <font size="2">
    51
   </font>
   Hae sunt possessiones, quas sorte diviserunt Eleazar sacerdos, et Iosue filius Nun, et principes familiarum ac tribuum filiorum Israel in Silo, coram Domino ad ostium tabernaculi testimonii, partitique sunt terram.
  </p>
  <p>
   <a name="20">
   </a>
   [20]
   <font size="2">
    1
   </font>
   Et locutus est Dominus ad Iosue, dicens: Loquere filiis Israel, et dic eis:
   <font size="2">
    2
   </font>
   Separate urbes fugitivorum, de quibus locutus sum ad vos per manum Moysi:
   <font size="2">
    3
   </font>
   ut confugiat ad eas quicumque animam percusserit nescius, et possit evadere iram proximi, qui ultor est sanguinis:
   <font size="2">
    4
   </font>
   cum ad unam harum confugerit civitatum, stabit ante portam civitatis, et loquetur senioribus urbis illius ea quae se comprobent innocentem: sicque suscipient eum, et dabunt ei locum ad habitandum.
   <font size="2">
    5
   </font>
   Cumque ultor sanguinis eum fuerit persecutus, non tradent in manus eius: quia ignorans percussit proximum eius, nec ante biduum triduumve eius probatur inimicus.
   <font size="2">
    6
   </font>
   Et habitabit in civitate illa, donec stet ante iudicium causam reddens facti sui, et moriatur sacerdos magnus, qui fuerit in illo tempore: tunc revertetur homicida, et ingredietur civitatem et domum suam de qua fugerat.
  </p>
  <p>
   <font size="2">
    7
   </font>
   Decreveruntque Cedes in Galilaea montis Nephthali, et Sichem in monte Ephraim, et Cariatharbe, ipsa est Hebron in monte Iuda.
   <font size="2">
    8
   </font>
   Et trans Iordanem contra orientalem plagam Iericho, statuerunt Bosor, quae sita est in campestri solitudine de tribu Ruben, et Ramoth in Galaad de tribu Gad, et Gaulon in Basan de tribu Manasse.
  </p>
  <p>
   <font size="2">
    9
   </font>
   Hae civitates constitutae sunt cunctis filiis Israel, et advenis qui habitabant inter eos, ut fugeret ad eas qui animam nescius percussisset, et non moreretur in manu proximi, effusum sanguinem vindicare cupientis, donec staret ante populum expositurus causam suam.
  </p>
  <p>
   <a name="21">
   </a>
   [21]
   <font size="2">
    1
   </font>
   Accesseruntque principes familiarum Levi ad Eleazarum sacerdotem, et Iosue filium Nun, et ad duces cognationum per singulas tribus filiorum Israel:
   <font size="2">
    2
   </font>
   locutique sunt ad eos in Silo terrae Chanaan, atque dixerunt: Dominus praecepit per manum Moysi, ut darentur nobis urbes ad habitandum, et suburbana earum ad alenda iumenta.
   <font size="2">
    3
   </font>
   Dederuntque filii Israel de possessionibus suis iuxta imperium Domini, civitates et suburbana earum.
  </p>
  <p>
   <font size="2">
    4
   </font>
   Egressaque est sors in familiam Caath filiorum Aaron sacerdotis, de tribubus Iuda, et Simeon, et Beniamin, civitates tredecim:
   <font size="2">
    5
   </font>
   et reliquis filiorum Caath, id est Levitis, qui superfuerant, de tribubus Ephraim, et Dan, et dimidia tribu Manasse, civitates decem.
   <font size="2">
    6
   </font>
   Porro filii Gerson egressa est sors, ut acciperent de tribubus Issachar et Aser et Nephthali, dimidiaque tribu Manasse in Basan, civitates numero tredecim.
   <font size="2">
    7
   </font>
   Et filiis Merari per cognationes suas de tribubus Ruben et Gad et Zabulon urbes duodecim.
   <font size="2">
    8
   </font>
   Dederuntque filii Israel Levitis civitates et suburbana earum, sicut praecepit Dominus per manum Moysi, singulis sorte tribuentes.
  </p>
  <p>
   <font size="2">
    9
   </font>
   De tribubus filiorum Iuda et Simeon dedit Iosue civitates: quarum ista sunt nomina,
   <font size="2">
    10
   </font>
   filiis Aaron per familias Caath Levitici generis (prima enim sors illis egressa est).
   <font size="2">
    11
   </font>
   Cariatharbe patris Enac, quae vocatur Hebron, in monte Iuda, et suburbana eius per circuitum.
   <font size="2">
    12
   </font>
   Agros vero et villas eius dederat Caleb filio Iephone ad possidendum.
   <font size="2">
    13
   </font>
   Dedit ergo filiis Aaron sacerdotis Hebron confugii civitatem, ac suburbana eius: et Lobnam cum suburbanis suis:
   <font size="2">
    14
   </font>
   et Iether, et Esthemo,
   <font size="2">
    15
   </font>
   et Holon, et Dabir,
   <font size="2">
    16
   </font>
   et Ain, et Ieta, et Bethsames, cum suburbanis suis: civitates novem de tribubus, ut dictum est, duabus.
   <font size="2">
    17
   </font>
   De tribu autem filiorum Beniamin, Gabaon, et Gabae,
   <font size="2">
    18
   </font>
   et Anathoth et Almon, cum suburbanis suis: civitates quatuor.
   <font size="2">
    19
   </font>
   Omnes simul civitates filiorum Aaron sacerdotis, tredecim cum suburbanis suis.
  </p>
  <p>
   <font size="2">
    20
   </font>
   Reliquis vero per familias filiorum Caath Levitici generis, haec est data possessio.
   <font size="2">
    21
   </font>
   De tribu Ephraim urbes confugii, Sichem cum suburbanis suis in monte Ephraim, et Gazer
   <font size="2">
    22
   </font>
   et Cibsaim et Beth-horon, cum suburbanis suis, civitates quatuor.
   <font size="2">
    23
   </font>
   De tribu quoque Dan, Eltheco et Gabathon,
   <font size="2">
    24
   </font>
   et Aialon et Gethremmon, cum suburbanis suis, civitates quatuor.
   <font size="2">
    25
   </font>
   Porro de dimidia tribu Manasse, Thanach et Gethremmon, cum suburbanis suis, civitates duae.
   <font size="2">
    26
   </font>
   Omnes civitates decem, et suburbana earum, datae sunt filiis Caath inferioris gradus.
  </p>
  <p>
   <font size="2">
    27
   </font>
   Filiis quoque Gerson Levitici generis dedit de dimidia tribu Manasse confugii civitates, Gaulon in Basan, et Bosram, cum suburbanis suis, civitates duas.
   <font size="2">
    28
   </font>
   Porro de tribu Issachar, Cesion, et Dabereth,
   <font size="2">
    29
   </font>
   et Iaramoth, et Engannim, cum suburbanis suis, civitates quatuor.
   <font size="2">
    30
   </font>
   De tribu autem Aser, Masal et Abdon,
   <font size="2">
    31
   </font>
   et Helcath, et Rohob, cum suburbanis suis, civitates quatuor.
   <font size="2">
    32
   </font>
   De tribu quoque Nephthali civitates confugii, Cedes in Galilaea, et Hammoth Dor, et Carthan, cum suburbanis suis, civitates tres.
   <font size="2">
    33
   </font>
   Omnes urbes familiarum Gerson, tredecim, cum suburbanis suis.
  </p>
  <p>
   <font size="2">
    34
   </font>
   Filiis autem Merari Levitis inferioris gradus per familias suas data est de tribu Zabulon, Iecnam, et Cartha
   <font size="2">
    35
   </font>
   et Damna et Naalol, civitates quatuor cum suburbanis suis.
   <font size="2">
    36
   </font>
   De tribu Ruben ultra Iordanem contra Iericho civitates refugii, Bosor in solitudine, Misor et Iaser et Iethson et Mephaath, civitates quatuor cum suburbanis suis.
   <font size="2">
    37
   </font>
   De tribu Gad civitates confugii, Ramoth in Galaad, et Manaim et Hesebon et Iazer, civitates quatuor cum suburbanis suis.
   <font size="2">
    38
   </font>
   Omnes urbes filiorum Merari per familias et cognationes suas, duodecim.
   <font size="2">
    39
   </font>
   Itaque civitates universae Levitarum in medio possessionis filiorum Israel fuerunt quadraginta octo
   <font size="2">
    40
   </font>
   cum suburbanis suis, singulae per familias distributae.
  </p>
  <p>
   <font size="2">
    41
   </font>
   Deditque Dominus Deus Israeli omnem terram, quam traditurum se patribus eorum iuraverat: et possederunt illam, atque habitaverunt in ea.
   <font size="2">
    42
   </font>
   Dataque est ab eo pax in omnes per circuitum nationes: nullusque eis hostium resistere ausus est, sed cunti in eorum ditionem redacti sunt.
   <font size="2">
    43
   </font>
   Ne unum quidem verbum, quod illis praestiturum se esse promiserat, irritum fuit, sed rebus expleta sunt omnia.
  </p>
  <p>
   <a name="22">
   </a>
   [22]
   <font size="2">
    1
   </font>
   Eodem tempore vocavit Iosue Rubenitas, et Gaditas, et dimidiam tribum Manasse,
   <font size="2">
    2
   </font>
   dixitque ad eos: Fecistis omnia quae praecepit vobis Moyses famulus Domini: mihi quoque in omnibus obedistis,
   <font size="2">
    3
   </font>
   nec reliquistis fratres vestros longo tempore, usque in praesentem diem, custodientes imperium Domini Dei vestri.
   <font size="2">
    4
   </font>
   Quia igitur dedit Dominus Deus vester fratribus vestris quietem et pacem, sicut pollicitus est: revertimini, et ite in tabernacula vestra, et in terram possessionis, quam tradidit vobis Moyses famulus Domini trans Iordanem:
   <font size="2">
    5
   </font>
   ita dumtaxat ut custodiatis attente, et opere compleatis mandatum et legem quam praecepit vobis Moyses famulus Domini, ut diligatis Dominum Deum vestrum, et ambuletis in omnibus viis eius, et observetis mandata illius, adhaereatisque ei, ac serviatis in omni corde, et in omni anima vestra.
   <font size="2">
    6
   </font>
   Benedixitque eis Iosue, et dimisit eos. Qui reversi sunt in tabernacula sua.
   <font size="2">
    7
   </font>
   Dimidiae autem tribui Manasse possessionem Moyses dederat in Basan: et idcirco mediae, quae superfuit, dedit Iosue sortem inter ceteros fratres suos trans Iordanem ad occidentalem plagam. Cumque dimitteret eos in tabernacula sua, et benedixisset eis,
   <font size="2">
    8
   </font>
   dixit ad eos: In multa substantia atque divitiis revertimini ad sedes vestras, cum argento et auro, aere ac ferro, et veste multiplici: dividite praedam hostium cum fratribus vestris.
  </p>
  <p>
   <font size="2">
    9
   </font>
   Reversique sunt, et abierunt filii Ruben, et filii Gad, et dimidia tribus Manasse, a filiis Israel de Silo, quae sita est in Chanaan, ut intrarent Galaad terram possessionis suae, quam obtinuerant iuxta imperium Domini in manu Moysi.
  </p>
  <p>
   <font size="2">
    10
   </font>
   Cumque venissent ad tumulos Iordanis in terram Chanaan, aedificaverunt iuxta Iordanem altare infinitae magnitudinis.
   <font size="2">
    11
   </font>
   Quod cum audissent filii Israel, et ad eos certi nuntii detulissent, aedificasse filios Ruben, et Gad, et dimidiae tribus Manasse, altare in terra Chanaan, super Iordanis tumulos, contra filios Israel:
   <font size="2">
    12
   </font>
   convenerunt omnes in Silo, ut ascenderent, et dimicarent contra eos.
  </p>
  <p>
   <font size="2">
    13
   </font>
   Et interim miserunt ad illos in terram Galaad Phinees filium Eleazari sacerdotis,
   <font size="2">
    14
   </font>
   et decem principes cum eo, singulos de singulis tribubus.
   <font size="2">
    15
   </font>
   Qui venerunt ad filios Ruben, et Gad, et dimidiae tribus Manasse in terram Galaad, dixeruntque ad eos:
   <font size="2">
    16
   </font>
   Haec mandat omnis populus Domini: Quae est ista transgressio? cur reliquistis Dominum Deum Israel, aedificantes altare sacrilegum, et a cultu illius recedentes?
   <font size="2">
    17
   </font>
   an parum vobis est quod peccastis in Beelphegor, et usque in praesentem diem macula huius sceleris in nobis permanet? multique de populo corruerunt.
   <font size="2">
    18
   </font>
   Et vos hodie reliquistis Dominum, et cras in universum Israel ira eius desaeviet.
   <font size="2">
    19
   </font>
   Quod si putatis immundam esse terram possessionis vestrae, transite ad terram, in qua tabernaculum Domini est, et habitate inter nos: tantum ut a Domino, et a nostro consortio non recedatis, aedificato altari praeter altare Domini Dei nostri.
   <font size="2">
    20
   </font>
   Nonne Achan filius Zare praeteriit mandatum Domini, et super omnem populum Israel ira eius incubuit? et ille erat unus homo, atque utinam solum periisset in scelere suo.
  </p>
  <p>
   <font size="2">
    21
   </font>
   Responderuntque filii Ruben et Gad, et dimidia tribus Manasse, principibus legationis Israel:
   <font size="2">
    22
   </font>
   Fortissimus Deus Dominus, fortissimus Deus Dominus, ipse novit, et Israel simul intelliget: si praevaricationis animo hoc altare construximus, non custodiat nos, sed puniat nos in praesenti:
   <font size="2">
    23
   </font>
   et si ea mente fecimus ut holocausta, et sacrificium, et pacificas victimas super eo imponeremus, ipse quaerat et iudicet:
   <font size="2">
    24
   </font>
   et non ea magis cogitatione atque tractatu, ut diceremus: Cras dicent filii vestri filiis nostris: Quid vobis et Domino Deo Israel?
   <font size="2">
    25
   </font>
   terminum posuit Dominus inter nos et vos, o filii Ruben, et filii Gad, Iordanem fluvium, et idcirco partem non habetis in Domino: et per hanc occasionem avertent filii vestri filios nostros a timore Domini. Putavimus itaque melius,
   <font size="2">
    26
   </font>
   et diximus: Exstruamus nobis altare, non in holocausta, neque ad victimas offerendas,
   <font size="2">
    27
   </font>
   sed in testimonium inter nos et vos, et sobolem nostram vestramque progeniem, ut serviamus Domino, et iuris nostri sit offerre et holocausta, et victimas, et pacificas hostias: et nequaquam dicant cras filii vestri filiis nostris: Non est vobis pars in Domino.
   <font size="2">
    28
   </font>
   Quod si voluerint dicere, respondebunt eis: Ecce altare Domini, quod fecerunt patres nostri, non in holocausta, neque in sacrificium, sed in testimonium nostrum ac vestrum.
   <font size="2">
    29
   </font>
   Absit a nobis hoc scelus ut recedamus a Domino, et eius vestigia relinquamus, exstructo altari ad holocausta, et sacrificia, et victimas offerendas, praeter altare Domini Dei nostri, quod exstructum est ante tabernaculum eius.
  </p>
  <p>
   <font size="2">
    30
   </font>
   Quibus auditis, Phinees sacerdos, et principes legationis Israel, qui erant cum eo, placati sunt: et verba filiorum Ruben, et Gad, et dimidiae tribus Manasse, libentissime susceperunt.
   <font size="2">
    31
   </font>
   Dixtque Phinees filius Eleazari sacerdos ad eos: Nunc scimus quod nobiscum sit Dominus, quoniam alieni estis a praevaricatione hac, et liberastis filios Israel de manu Domini.
  </p>
  <p>
   <font size="2">
    32
   </font>
   Reversusque est cum principibus a filiis Ruben et Gad de terra Galaad, finium Chanaan, ad filios Israel, et retulit eis.
   <font size="2">
    33
   </font>
   Placuitque sermo cunctis audientibus. Et laudaverunt Deum filii Israel, et nequaquam ultra dixerunt, ut ascenderent contra eos, atque pugnarent, et delerent terram possessionis eorum.
   <font size="2">
    34
   </font>
   Vocaveruntque filii Ruben, et filii Gad, altare quod exstruxerant, Testimonium nostrum, quod Dominus ipse sit Deus.
  </p>
  <p>
   <a name="23">
   </a>
   [23]
   <font size="2">
    1
   </font>
   Evoluto autem multo tempore, postquam pacem dederat Dominus Israeli, subiectis in gyro nationibus universis, et Iosue iam longaevo, et persenilis aetatis,
   <font size="2">
    2
   </font>
   vocavit Iosue omnem Israelem, maioresque natu, et principes ac duces, et magistros, dixitque ad eos: Ego senui, et progressioris aetatis sum:
   <font size="2">
    3
   </font>
   vosque cernitis omnia, quae fecerit Dominus Deus vester cunctis per circuitum nationibus, quomodo pro vobis ipse pugnaverit:
   <font size="2">
    4
   </font>
   et nunc quia vobis sorte divisit omnem terram, ab orientali parte Iordanis usque ad mare magnum, multaeque adhuc supersunt nationes:
   <font size="2">
    5
   </font>
   Dominus Deus vester disperdet eas et auferet a facie vestra, et possidebitis terram, sicut vobis pollicitus est.
   <font size="2">
    6
   </font>
   Tantum confortamini, et estote solliciti, ut custodiatis cuncta quae scripta sunt in volumine legis Moysi: et non declinetis ab eis neque ad dexteram neque ad sinistram:
   <font size="2">
    7
   </font>
   ne postquam intraveritis ad gentes quae inter vos futurae sunt, iuretis in nomine deorum earum, et serviatis eis, et adoretis illos:
   <font size="2">
    8
   </font>
   sed adhaereatis Domino Deo vestro: quod fecistis usque in diem hanc.
   <font size="2">
    9
   </font>
   Et tunc auferet Dominus Deus in conspectu vestro gentes magnas et robustissimas, et nullus vobis resistere poterit.
   <font size="2">
    10
   </font>
   Unus e vobis persequetur hostium mille viros: quia Dominus Deus vester pro vobis ipse pugnabit, sicut pollicitus est.
   <font size="2">
    11
   </font>
   Hoc tantum diligentissime praecavete: ut diligatis Dominum Deum vestrum.
   <font size="2">
    12
   </font>
   Quod si volueritis gentium harum, quae inter vos habitant, erroribus adhaerere, et cum eis miscere connubia, atque amicitias copulare:
   <font size="2">
    13
   </font>
   iam nunc scitote quod Dominus Deus vester non eas deleat ante faciem vestram, sed sint vobis in foveam ac laqueum, et offendiculum ex latere vestro, et sudes in oculis vestris, donec vos auferat atque disperdat de terra hac optima, quam tradidit vobis.
  </p>
  <p>
   <font size="2">
    14
   </font>
   En ego hodie ingredior viam universae terrae, et toto animo cognoscetis quod de omnibus verbis, quae se Dominus praestiturum vobis esse pollicitus est, unum non praeterierit incassum.
   <font size="2">
    15
   </font>
   Sicut ergo implevit opere quod promisit, et prospera cuncta venerunt: sic adducet super vos quidquid malorum comminatus est, donec vos auferat atque disperdat de terra hac optima, quam tradidit vobis,
   <font size="2">
    16
   </font>
   eo quod praeterieritis pactum Domini Dei vestri, quod pepigit vobiscum, et servieritis diis alienis, ad adoraveritis eos: cito atque velociter consurget in vos furor Domini, et auferemini ab hac terra optima, quam tradidit vobis.
  </p>
  <p>
   <a name="24">
   </a>
   [24]
   <font size="2">
    1
   </font>
   Congregavitque Iosue omnes tribus Israel in Sichem, et vocavit maiores natu, ac principes, et iudices, et magistros: steteruntque in conspectu Domini:
   <font size="2">
    2
   </font>
   et ad populum sic locutus est:
  </p>
  <p>
   Haec dicit Dominus Deus Israel: Trans fluvium habitaverunt patres vestri ab initio, Thare pater Abraham et Nachor: servieruntque diis alienis.
   <font size="2">
    3
   </font>
   Tuli ergo patrem vestrum Abraham de Mesopotamiae finibus, et adduxi eum in terram Chanaan, multiplicavique semen eius,
   <font size="2">
    4
   </font>
   et dedi ei Isaac: illique rursum dedi Iacob et Esau. E quibus, Esau dedi montem Seir ad possidendum: Iacob vero et filii eius descenderunt in Aegyptum.
   <font size="2">
    5
   </font>
   Misique Moysen et Aaron, et percussi Aegyptum multis signis atque portentis.
   <font size="2">
    6
   </font>
   Eduxique vos et patres vestros de Aegypto, et venistis ad mare: persecutique sunt Aegyptii patres vestros cum curribus et equitatu, usque ad mare Rubrum.
   <font size="2">
    7
   </font>
   Clamaverunt autem ad Dominum filii Israel: qui posuit tenebras inter vos et Aegyptios, et adduxit super eos mare, et operuit eos. Viderunt oculi vestri cuncta quae in Aegypto fecerim, et habitastis in solitudine multo tempore:
   <font size="2">
    8
   </font>
   et introduxi vos in terram Amorrhaei, qui habitabat trans Iordanem. Cumque pugnarent contra vos, tradidi eos in manus vestras, et possedistis terram eorum, atque interfecistis eos.
   <font size="2">
    9
   </font>
   Surrexit autem Balac filius Sephor rex Moab, et pugnavit contra Israelem. Misitque et vocavit Balaam filium Beor, ut malediceret vobis:
   <font size="2">
    10
   </font>
   et ego nolui audire eum, sed e contrario per illum benedixi vobis, et liberavi vos de manu eius.
  </p>
  <p>
   <font size="2">
    11
   </font>
   Transistisque Iordanem, et venistis ad Iericho. Pugnaveruntque contra vos viri civitatis eius, Amorrhaeus et Pherezaeus, et Chananaeus, et Hethaeus, et Gergezaeus, et Hevaeus, et Iebusaeus: et tradidi illos in manus vestras.
   <font size="2">
    12
   </font>
   Misique ante vos crabrones: et eieci eos de locis suis, duos reges Amorrhaeorum, non in gladio nec in arcu tuo.
   <font size="2">
    13
   </font>
   Dedique vobis terram, in qua non laborastis, et urbes quas non aedificastis, ut habitaretis in eis: vineas, et oliveta, quae non plantastis.
   <font size="2">
    14
   </font>
   Nunc ergo timete Dominum, et servite ei perfecto corde atque verissimo: et auferte deos quibus servierunt patres vestri in Mesopotamia et in Aegypto, ac servite Domino.
   <font size="2">
    15
   </font>
   Sin autem malum vobis videtur ut Domino serviatis, optio vobis datur: eligite hodie quod placet, cui servire potissimum debeatis: utrum diis, quibus servierunt patres vestri in Mesopotamia, an diis Amorrhaeorum, in quorum terra habitatis: ego autem et domus mea serviemus Domino.
  </p>
  <p>
   <font size="2">
    16
   </font>
   Responditque populus, et ait: Absit a nobis ut relinquamus Dominum, et serviamus diis alienis.
   <font size="2">
    17
   </font>
   Dominus Deus noster ipse eduxit nos, et patres nostros, de terra Aegypti, de domo servitutis: fecitque videntibus nobis signa ingentia, et custodivit nos in omni via, per quam ambulavimus, et in cunctis populis, per quos transivimus.
   <font size="2">
    18
   </font>
   Et eiecit universas gentes, Amorrhaeum habitatorem terrae, quam nos intravimus. Serviemus igitur Domino, quia ipse est Deus noster.
  </p>
  <p>
   <font size="2">
    19
   </font>
   Dixitque Iosue ad populum: Non poteritis servire Domino: Deus enim sanctus et fortis aemulator est, nec ignoscet sceleribus vestris atque peccatis.
   <font size="2">
    20
   </font>
   Si dimiseritis Dominum, et servieritis diis alienis, convertet se, et affliget vos, atque subvertet postquam vobis praestiterit bona.
   <font size="2">
    21
   </font>
   Dixitque populus ad Iosue: Nequaquam ita ut loqueris erit, sed Domino serviemus.
   <font size="2">
    22
   </font>
   Et Iosue ad populum: Testes, inquit, vos estis, quia ipsi elegeritis vobis Dominum ut serviatis ei. Responderuntque: Testes.
   <font size="2">
    23
   </font>
   Nunc ergo, ait, auferte deos alienos de medio vestri, et inclinate corda vestra ad Dominum Deum Israel.
   <font size="2">
    24
   </font>
   Dixitque populus ad Iosue: Domino Deo nostro serviemus, et obedientes erimus praeceptis eius.
  </p>
  <p>
   <font size="2">
    25
   </font>
   Percussit ergo Iosue in die illo foedus, et proposuit populo praecepta atque iudicia in Sichem.
   <font size="2">
    26
   </font>
   Scripsit quoque omnia verba haec in volumine legis Domini: et tulit lapidem pergrandem, posuitque eum subter quercum, quae erat in sanctuario Domini:
   <font size="2">
    27
   </font>
   et dixit ad omnem populum: En lapis iste erit vobis in testimonium, quod audierit omnia verba Domini, quae locutus est vobis: ne forte postea negare velitis, et mentiri Domino Deo vestro.
   <font size="2">
    28
   </font>
   Dimisitque populum, singulos in possessionem suam.
  </p>
  <p>
   <font size="2">
    29
   </font>
   Et post haec mortuus est Iosue filius Nun servus Domini, centum et decem annorum:
   <font size="2">
    30
   </font>
   sepelieruntque eum in finibus possessionis suae in Thamnathsare, quae est sita in monte Ephraim, a septentrionali parte montis Gaas.
   <font size="2">
    31
   </font>
   Servivitque Israel Domino cunctis diebus Iosue et seniorum, qui longo vixerunt tempore post Iosue, et qui noverunt omnia opera Domini quae fecerat in Israel.
  </p>
  <p>
   <font size="2">
    32
   </font>
   Ossa quoque Ioseph, quae tulerant filii Israel de Aegypto, sepelierunt in Sichem, in parte agri quem emerat Iacob a filiis Hemor patris Sichem, centum novellis ovibus, et fuit in possessionem filiorum Ioseph.
  </p>
  <p>
   <font size="2">
    33
   </font>
   Eleazar quoque filius Aaron mortuus est: et sepelierunt eum in Gabaath Phinees filii eius, quae data est ei in monte Ephraim.
  </p>
  <p class="border">
  </p>
 </body>
</div>