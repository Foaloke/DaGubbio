<div>
 Exodus
 <body>
  <p class="pagehead">
   EXODUS
  </p>
  <p class="smallborder">
  </p>
  <p class="margin">
  </p>
  <p class="smallborder">
  </p>
  <p>
   <a name="1">
    [1]
   </a>
   <font size="2">
    1
   </font>
   Haec sunt nomina filiorum Israel qui ingressi sunt in Aegyptum cum Iacob: singuli cum domibus suis introierunt:
   <font size="2">
    2
   </font>
   Ruben, Simeon, Levi, Iudas,
   <font size="2">
    3
   </font>
   Issachar, Zabulon et Beniamin,
   <font size="2">
    4
   </font>
   Dan et Nephthali, Gad et Aser.
   <font size="2">
    5
   </font>
   Erant igitur omnes animae eorum qui egressi sunt de femore Iacob, septuaginta: Ioseph autem in Aegypto erat.
   <font size="2">
    6
   </font>
   Quo mortuo, et universis fratribus eius, omnique cognatione illa,
   <font size="2">
    7
   </font>
   filii Israel creverunt, et quasi germinantes multiplicati sunt: ac roborati nimis, impleverunt terram.
  </p>
  <p>
   <font size="2">
    8
   </font>
   Surrexit interea rex novus super Aegyptum, qui ignorabat Ioseph.
   <font size="2">
    9
   </font>
   Et ait ad populum suum: Ecce, populus filiorum Israel multus, et fortior nobis est.
   <font size="2">
    10
   </font>
   Venite, sapienter opprimamus eum, ne forte multiplicetur: et si ingruerit contra nos bellum, addatur inimicis nostris, expugnatisque nobis egrediatur de terra.
   <font size="2">
    11
   </font>
   Praeposuit itaque eis magistros operum, ut affligerent eos oneribus: aedificaveruntque urbes tabernaculorum Pharaoni, Phithom et Ramesses.
   <font size="2">
    12
   </font>
   Quantoque opprimebant eos, tanto magis multiplicabantur, et crescebant:
   <font size="2">
    13
   </font>
   oderantque filios Israel Aegyptii, et affligebant illudentes eis,
   <font size="2">
    14
   </font>
   atque ad amaritudinem perducebant vitam eorum operibus duris luti et lateris, omnique famulatu, quo in terrae operibus premebantur.
  </p>
  <p>
   <font size="2">
    15
   </font>
   Dixit autem rex Aegypti obstetricibus Hebraeorum, quarum una vocabatur Sephora, altera Phua,
   <font size="2">
    16
   </font>
   praecipiens eis: Quando obstetricabitis Hebraeas, et partus tempus advenerit: si masculus fuerit, interficite eum: si femina, reservate.
   <font size="2">
    17
   </font>
   Timuerunt autem obstetrices Deum, et non fecerunt iuxta praeceptum regis Aegypti, sed conservabant mares.
   <font size="2">
    18
   </font>
   Quibus ad se accersitis, rex ait: Quidnam est hoc quod facere voluistis, ut pueros servaretis?
   <font size="2">
    19
   </font>
   Quae responderunt: Non sunt Hebreae sicut aegyptiae mulieres: ipsae enim obstetricandi habent scientiam, et priusquam veniamus ad eas, pariunt.
   <font size="2">
    20
   </font>
   Bene ergo fecit Deus obstetricibus: et crevit populus, confortatusque est nimis.
   <font size="2">
    21
   </font>
   Et quia timuerunt obstetrices Deum, aedificavit eis domos.
  </p>
  <p>
   <font size="2">
    22
   </font>
   Praecepit ergo Pharao omni populo suo, dicens: Quidquid masculini sexus natum fuerit, in flumen proiicite: quidquid feminini, reservate.
  </p>
  <p>
   <a name="2">
    [2]
   </a>
   <font size="2">
    1
   </font>
   Egressus est post haec vir de domo Levi: et accepit uxorem stirpis suae.
   <font size="2">
    2
   </font>
   Quae concepit, et peperit filium: et videns eum elegantem, abscondit tribus mensibus.
   <font size="2">
    3
   </font>
   Cumque iam celare non posset, sumpsit fiscellam scirpeam, et linivit eam bitumine ac pice: posuitque intus infantulum, et exposuit eum in carecto ripae fluminis,
   <font size="2">
    4
   </font>
   stante procul sorore eius, et considerante eventum rei.
  </p>
  <p>
   <font size="2">
    5
   </font>
   Ecce autem descendebat filia Pharaonis ut lavaretur in flumine: et puellae eius gradiebantur per crepidinem alvei. Quae cum vidisset fiscellam in papyrione, misit unam e famulabus suis: et allatam
   <font size="2">
    6
   </font>
   aperiens, cernensque in ea parvulum vagientem, miserta eius, ait: De infantibus Hebraeorum est hic.
   <font size="2">
    7
   </font>
   Cui soror pueri: Vis, inquit, ut vadam, et vocem tibi mulierem hebraeam, quae nutrire posset infantulum?
   <font size="2">
    8
   </font>
   Respondit: Vade. Perrexit puella et vocavit matrem suam.
   <font size="2">
    9
   </font>
   Ad quam locuta filia Pharaonis: Accipe, ait, puerum istum, et nutri mihi: ego dabo tibi mercedem tuam. Suscepit mulier, et nutrivit puerum: adultumque tradidit filiae Pharaonis.
   <font size="2">
    10
   </font>
   Quem illa adoptavit in locum filii, vocavitque nomen eius Moyses, dicens: Quia de aqua tuli eum.
  </p>
  <p>
   <font size="2">
    11
   </font>
   In diebus illis postquam creverat Moyses, egressus est ad fratres suos: viditque afflictionem eorum, et virum aegyptium percutientem quemdam de Hebraeis fratribus suis.
   <font size="2">
    12
   </font>
   Cumque circumspexisset huc atque illuc, et nullum adesse vidisset, percussum Aegyptium abscondit sabulo.
   <font size="2">
    13
   </font>
   Et egressus die altero conspexit duos Hebraeos rixantes: dixitque ei qui faciebat iniuriam: Quare percutis proximum tuum?
   <font size="2">
    14
   </font>
   Qui respondit: Quis te constituit principem et iudicem super nos? num occidere me tu vis, sicut heri occidisti Aegyptium? Timuit Moyses, et ait: Quomodo palam factum est verbum istud?
  </p>
  <p>
   <font size="2">
    15
   </font>
   Audivitque Pharao sermonem hunc, et quaerebat occidere Moysen: qui fugiens de conspectu eius, moratus est in terra Madian, et sedit iuxta puteum.
   <font size="2">
    16
   </font>
   Erant autem sacerdoti Madian septem filiae, quae venerunt ad hauriendam aquam: et impletis canalibus adaquare cupiebant greges patris sui.
   <font size="2">
    17
   </font>
   Supervenere pastores, et eiecerunt eas: surrexitque Moyses, et defensis puellis, adaquavit oves earum.
   <font size="2">
    18
   </font>
   Quae cum revertissent ad Raguel patrem suum, dixit ad eas: Cur velocius venistis solito?
   <font size="2">
    19
   </font>
   Responderunt: Vir aegyptius liberavit nos de manu pastorum: insuper et hausit aquam nobiscum, potumque dedit ovibus.
   <font size="2">
    20
   </font>
   At ille: Ubi est? inquit: quare dimisistis hominem? vocate eum ut comedat panem.
   <font size="2">
    21
   </font>
   Iuravit ergo Moyses quod habitaret cum eo. Accepitque Sephoram filiam eius uxorem:
   <font size="2">
    22
   </font>
   quae peperit ei filium, quem vocavit Gersam, dicens: Advena fui in terra aliena. Alterum vero peperit, quem vocavit Eliezer, dicens: Deus enim patris mei adiutor meus eripuit me de manu Pharaonis.
  </p>
  <p>
   <font size="2">
    23
   </font>
   Post multum vero tempore mortuus est rex Aegypti: et ingemiscentes filii Israel, propter opera vociferati sunt: ascenditque clamor eorum ad Deum ab operibus.
   <font size="2">
    24
   </font>
   Et audivit gemitum eorum, ac recordatus est foederis quod pepigit cum Abraham, Isaac et Iacob.
   <font size="2">
    25
   </font>
   Et respexit Dominus filios Israel et cognovit eos.
  </p>
  <p>
   <a name="3">
    [3]
   </a>
   <font size="2">
    1
   </font>
   Moyses autem pascebat oves Iethro soceri sui sacerdotis Madian: cumque minasset gregem ad interiora deserti, venit ad montem Dei Horeb.
   <font size="2">
    2
   </font>
   Apparuitque ei Dominus in flamma ignis de medio rubi: et videbat quod rubus arderet, et non combureretur.
  </p>
  <p>
   <font size="2">
    3
   </font>
   Dixit ergo Moyses: Vadam, et videbo visionem hanc magnam, quare non comburatur rubus.
   <font size="2">
    4
   </font>
   Cernens autem Dominus quod pergeret ad videndum, vocavit eum de medio rubi, et ait: Moyses, Moyses. Qui respondit: Adsum.
   <font size="2">
    5
   </font>
   At ille: Ne appropies, inquit, huc: solve calceamentum de pedibus tuis: locus enim, in quo stas, terra sancta est.
   <font size="2">
    6
   </font>
   Et ait: Ego sum Deus patris tui, Deus Abraham, Deus Isaac et Deus Iacob. Abscondit Moyses faciem suam: non enim audebat aspicere contra Deum.
  </p>
  <p>
   <font size="2">
    7
   </font>
   Cui ait Dominus: Vidi afflictionem populi mei in Aegypto, et clamorem eius audivi propter duritiam eorum qui praesunt operibus:
   <font size="2">
    8
   </font>
   et sciens dolorem eius, descendi ut liberem eum de manibus Aegyptiorum, et educam de terra illa in terram bonam, et spatiosam, in terram quae fluit lacte et melle, ad loca Chananaei et Hethaei, et Amorrhaei, et Pherezaei, et Hevaei, et Iebusaei.
   <font size="2">
    9
   </font>
   Clamor ergo filiorum Israel venit ad me: vidique afflictionem eorum, qua ab Aegyptiis opprimuntur.
   <font size="2">
    10
   </font>
   Sed veni, et mittam te ad Pharaonem, ut educas populum meum, filios Israel, de Aegypto.
   <font size="2">
    11
   </font>
   Dixitque Moyses ad Deum: Quis sum ego ut vadam ad Pharaonem, et educam filios Israel de Aegypto?
   <font size="2">
    12
   </font>
   Qui dixit ei: Ego ero tecum: et hoc habebis signum, quod miserim te: cum eduxeris populum meum de Aegypto, immolabis Deo super montem istum.
  </p>
  <p>
   <font size="2">
    13
   </font>
   Ait Moyses ad Deum: Ecce ego vadam ad filios Israel, et dicam eis: Deus patrum vestrorum misit me ad vos. Si dixerint mihi: Quod est nomen eius? quid dicam eis?
   <font size="2">
    14
   </font>
   Dixit Deus ad Moysen: Ego sum qui sum. Ait: Sic dices filiis Israel: Qui est, misit me ad vos.
   <font size="2">
    15
   </font>
   Dixitque iterum Deus ad Moysen: Haec dices filiis Israel: Dominus Deus patrum vestrorum, Deus Abraham, Deus Isaac et Deus Iacob, misit me ad vos: hoc nomen mihi est in aeternum, et hoc memoriale meum in generationem et generationem.
   <font size="2">
    16
   </font>
   Vade, et congrega seniores Israel, et dices ad eos: Dominus Deus patrum vestrorum apparuit mihi, Deus Abraham, Deus Isaac et Deus Iacob, dicens: Visitans visitavi vos: et vidi omnia quae acciderunt vobis in Aegypto.
   <font size="2">
    17
   </font>
   Et dixi ut educam vos de afflictione Aegypti in terram Chananaei, et Hethaei, et Amorrhaei, et Pherezaei, et Hevaei, et Iebusaei, ad terram fluentem lacte et melle.
   <font size="2">
    18
   </font>
   Et audient vocem tuam: ingredierisque tu, et seniores Israel, ad regem Aegypti, et dices ad eum: Dominus Deus Hebraeorum vocavit nos: ibimus viam trium dierum in solitudinem, ut immolemus Domino Deo nostro.
  </p>
  <p>
   <font size="2">
    19
   </font>
   Sed ego scio quod non dimittet vos rex Aegypti ut eatis nisi per manum validam.
   <font size="2">
    20
   </font>
   Extendam enim manum meam, et percutiam Aegyptum in cunctis mirabilibus meis, quae facturus sum in medio eorum: post haec dimittet vos.
   <font size="2">
    21
   </font>
   Daboque gratiam populo huic coram Aegyptiis: et cum egrediemini, non exibitis vacui:
   <font size="2">
    22
   </font>
   sed postulabit mulier a vicina sua et ab hospita sua, vasa argentea et aurea, ac vestes: ponetisque eas super filios et filias vestras, et spoliabitis Aegyptum.
  </p>
  <p>
   <a name="4">
    [4]
   </a>
   <font size="2">
    1
   </font>
   Respondens Moyses ait: Non credent mihi, neque audient vocem meam, sed dicent: Non apparuit tibi Dominus.
   <font size="2">
    2
   </font>
   Dixit ergo ad eum: Quid est quod tenes in manu tua? Respondit: Virga.
   <font size="2">
    3
   </font>
   Dixitque Dominus: Proiice eam in terram. Proiecit, et versa est in colubrum, ita ut fugeret Moyses.
   <font size="2">
    4
   </font>
   Dixitque Dominus: Extende manum tuam, et apprehende caudam eius. Extendit, et tenuit, versaque est in virgam.
   <font size="2">
    5
   </font>
   Ut credant, inquit, quod apparuerit tibi Dominus Deus patrum suorum, Deus Abraham, Deus Isaac et Deus Iacob.
  </p>
  <p>
   <font size="2">
    6
   </font>
   Dixitque Dominus rursum: Mitte manum tuam in sinum tuum. Quam cum misisset in sinum, protulit leprosam instar nivis.
   <font size="2">
    7
   </font>
   Retrahe, ait, manum tuam in sinum tuum. Retraxit, et protulit iterum, et erat similis carni reliquae.
   <font size="2">
    8
   </font>
   Si non crediderint, inquit, tibi, neque audierint sermonem signi prioris, credent verbo signi sequentis.
   <font size="2">
    9
   </font>
   Quod si nec duobus quidem his signis crediderint, neque audierint vocem tuam: sume aquam fluminis, et effunde eam super aridam, et quidquid hauseris de fluvio, vertetur in sanguinem.
  </p>
  <p>
   <font size="2">
    10
   </font>
   Ait Moyses: Obsecro, Domine, non sum eloquens ab heri et nudiustertius: et ex quo locutus es ad servum tuum, impeditioris et tardioris linguae sum.
   <font size="2">
    11
   </font>
   Dixit Dominus ad eum: Quis fecit os hominis? aut quis fabricatus est mutum et surdum, videntem et caecum? nonne ego?
   <font size="2">
    12
   </font>
   Perge, igitur, et ego ero in ore tuo: doceboque te quid loquaris.
   <font size="2">
    13
   </font>
   At ille: Obsecro, inquit, Domine, mitte quem missurus es.
   <font size="2">
    14
   </font>
   Iratus Dominus in Moysen, ait: Aaron frater tuus Levites, scio quod eloquens sit: ecce ipse egreditur in occursum tuum, vidensque te laetabitur corde.
   <font size="2">
    15
   </font>
   Loquere ad eum, et pone verba mea in ore eius: et ego ero in ore tuo, et in ore illius, et ostendam vobis quid agere debeatis.
   <font size="2">
    16
   </font>
   Ipse loquetur pro te ad populum, et erit os tuum: tu autem eris ei in his quae ad Deum pertinent.
   <font size="2">
    17
   </font>
   Virgam quoque hanc sume in manu tua, in qua facturus es signa.
  </p>
  <p>
   <font size="2">
    18
   </font>
   Abiit Moyses, et reversus est ad Iethro socerum suum, dixitque ei: Vadam et revertar ad fratres meos in Aegyptum, ut videam si adhuc vivant. Cui ait Iethro: Vade in pace.
   <font size="2">
    19
   </font>
   Dixit ergo Dominus ad Moysen in Madian: Vade, et revertere in Aegyptum, mortui sunt enim omnes qui quaerebant animam tuam.
   <font size="2">
    20
   </font>
   Tulit ergo Moyses uxorem suam, et filios suos, et imposuit eos super asinum: reversusque est in Aegyptum, portans virgam Dei in manu sua.
   <font size="2">
    21
   </font>
   Dixitque ei Dominus revertenti in Aegyptum: Vide ut omnia ostenta quae posui in manu tua, facias coram Pharaone: ego indurabo cor eius, et non dimittet populum.
   <font size="2">
    22
   </font>
   Dicesque ad eum: Haec dicit Dominus: Filius meus primogenitus Israel.
   <font size="2">
    23
   </font>
   Dixi tibi: Dimitte filium meum ut serviat mihi; et noluisti dimittere eum: ecce ego interficiam filium tuum primogenitum.
   <font size="2">
    24
   </font>
   Cumque esset in itinere, in diversorio occurrit ei Dominus, et volebat occidere eum.
   <font size="2">
    25
   </font>
   Tulit idcirco Sephora acutissimam petram, et circumcidit praeputium filii sui, tetigitque pedes eius, et ait: Sponsus sanguinum tu mihi es.
   <font size="2">
    26
   </font>
   Et dimisit eum postquam dixerat: Sponsus sanguinum ob circumcisionem.
  </p>
  <p>
   <font size="2">
    27
   </font>
   Dixit autem Dominus ad Aaron: Vade in occursum Moysi in desertum. Qui perrexit obviam ei in montem Dei, et osculatus est eum.
   <font size="2">
    28
   </font>
   Narravitque Moyses Aaron omnia verba Domini quibus miserat eum, et signa quae mandaverat.
   <font size="2">
    29
   </font>
   Veneruntque simul, et congregaverunt cunctos seniores filiorum Israel.
   <font size="2">
    30
   </font>
   Locutusque est Aaron omnia verba quae dixerat Dominus ad Moysen: et fecit signa coram populo,
   <font size="2">
    31
   </font>
   et credidit populus. Audieruntque quod visitasset Dominus filios Israel, et respexisset afflictionem illorum: et proni adoraverunt.
  </p>
  <p>
   <a name="5">
    [5]
   </a>
   <font size="2">
    1
   </font>
   Post haec ingressi sunt Moyses et Aaron, et dixerunt Pharaoni: Haec dicit Dominus Deus Israel: Dimitte populum meum ut sacrificet mihi in deserto.
   <font size="2">
    2
   </font>
   At ille respondit: Quis est Dominus, ut audiam vocem eius, et dimittam Israel? nescio Dominum, et Israel non dimittam.
   <font size="2">
    3
   </font>
   Dixeruntque: Deus Hebraeorum vocavit nos, ut eamus viam trium dierum in solitudinem, et sacrificemus Domino Deo nostro: ne forte accidat nobis pestis aut gladius.
   <font size="2">
    4
   </font>
   Ait ad eos rex Aegypti: Quare Moyses et Aaron sollicitatis populum ab operibus suis? ite ad onera vestra.
   <font size="2">
    5
   </font>
   Dixitque Pharao: Multus est populus terrae: videtis quod turba succreverit: quanto magis si dederitis eis requiem ab operibus?
  </p>
  <p>
   <font size="2">
    6
   </font>
   Praecepit ergo in die illo praefectis operum et exactoribus populi, dicens:
   <font size="2">
    7
   </font>
   Nequaquam ultra dabitis paleas populo ad conficiendos lateres, sicut prius: sed ipsi vadant, et colligant stipulas.
   <font size="2">
    8
   </font>
   Et mensuram laterum, quam prius faciebant, imponetis super eos, nec minuetis quidquam: vacant enim, et idcirco vociferantur, dicentes: Eamus, et sacrificemus Deo nostro.
   <font size="2">
    9
   </font>
   Opprimantur operibus, et expleant ea: ut non acquiescant verbis mendacibus.
  </p>
  <p>
   <font size="2">
    10
   </font>
   Igitur egressi praefecti operum et exactores ad populum, dixerunt: Sic dicit Pharao: Non do vobis paleas:
   <font size="2">
    11
   </font>
   ite, et colligite sicubi invenire poteritis, nec minuetur quidquam de opere vestro.
   <font size="2">
    12
   </font>
   Dispersusque est populus per omnem terram Aegypti ad colligendas paleas.
   <font size="2">
    13
   </font>
   Praefecti quoque operum instabant, dicentes: Complete opus vestrum quotidie, ut prius facere solebatis quando dabantur vobis paleae.
   <font size="2">
    14
   </font>
   Flagellatique sunt qui praeerant operibus filiorum Israel, ab exactoribus Pharaonis, dicentibus: Quare non impletis mensuram laterum sicut prius, nec heri, nec hodie?
  </p>
  <p>
   <font size="2">
    15
   </font>
   Veneruntque praepositi filiorum Israel, et vociferati sunt ad Pharaonem dicentes: Cur ita agis contra servos tuos?
   <font size="2">
    16
   </font>
   paleae non dantur nobis, et lateres similiter imperantur: en famuli tui flagellis caedimur, et iniuste agitur contra populum tuum.
   <font size="2">
    17
   </font>
   Qui ait: Vacatis otio, et idcirco dicitis: Eamus, et sacrificemus Domino.
   <font size="2">
    18
   </font>
   Ite ergo, et operamini: paleae non dabuntur vobis, et reddetis consuetum numerum laterum.
  </p>
  <p>
   <font size="2">
    19
   </font>
   Videbantque se praepositi filiorum Israel in malo, eo quod diceretur eis: Non minuetur quidquam de lateribus per singulos dies.
   <font size="2">
    20
   </font>
   Occurreruntque Moysi et Aaron, qui stabant ex adverso, egredientibus a Pharaone:
   <font size="2">
    21
   </font>
   et dixerunt ad eos: Videat Dominus et iudicet, quoniam foetere fecistis odorem nostrum coram Pharaone et servis eius, et praebuistis ei gladium, ut occideret nos.
   <font size="2">
    22
   </font>
   Reversusque est Moyses ad Dominum, et ait: Domine, cur afflixisti populum istum? quare misisti me?
   <font size="2">
    23
   </font>
   ex eo enim quo ingressus sum ad Pharaonem ut loquerer in nomine tuo, afflixit populum tuum: et non liberasti eos.
  </p>
  <p>
   <a name="6">
    [6]
   </a>
   <font size="2">
    1
   </font>
   Dixitque Dominus ad Moysen: Nunc videbis quae facturus sim Pharaoni: per manum enim fortem dimittet eos, et in manu robusta eiiciet illos de terra sua.
  </p>
  <p>
   <font size="2">
    2
   </font>
   Locutusque est Dominus ad Moysen dicens: Ego Dominus
   <font size="2">
    3
   </font>
   qui apparui Abraham, Isaac et Iacob in Deo omnipotente: et nomen meum Adonai non indicavi eis.
   <font size="2">
    4
   </font>
   Pepigique foedus cum eis, ut darem eis terram Chanaan, terram peregrinationis eorum, in qua fuerunt advenae.
   <font size="2">
    5
   </font>
   Ego audivi gemitum filiorum Israel, quo Aegyptii oppresserunt eos: et recordatus sum pacti mei.
   <font size="2">
    6
   </font>
   Ideo dic filiis Israel: Ego Dominus qui educam vos de ergastulo Aegyptiorum, et eruam de servitute, ac redimam in brachio excelso et iudiciis magnis.
   <font size="2">
    7
   </font>
   Et assumam vos mihi in populum, et ero vester Deus: et scietis quod ego sum Dominus Deus vester qui eduxerim vos de ergastulo Aegyptiorum,
   <font size="2">
    8
   </font>
   et induxerim in terram, super quam levavi manum meam ut darem eam Abraham, Isaac et Iacob: daboque illam vobis possidendam. Ego Dominus.
  </p>
  <p>
   <font size="2">
    9
   </font>
   Narravit ergo Moyses omnia filiis Israel: qui non acquieverunt ei propter angustiam spiritus, et opus durissimum.
   <font size="2">
    10
   </font>
   Locutusque est Dominus ad Moysen, dicens:
   <font size="2">
    11
   </font>
   Ingredere, et loquere ad Pharaonem regem Aegypti, ut dimittat filios Israel de terra sua.
   <font size="2">
    12
   </font>
   Respondit Moyses coram Domino: Ecce filii Israel non audiunt me: et quomodo audiet Pharao, praesertim cum incircumcisus sim labiis?
  </p>
  <p>
   <font size="2">
    13
   </font>
   Locutusque est Dominus ad Moysen et Aaron, et dedit mandatum ad filios Israel, et ad Pharaonem regem Aegypti ut educerent filios Israel de terra Aegypti.
  </p>
  <p>
   <font size="2">
    14
   </font>
   Isti sunt principes domorum per familias suas. Filii Ruben primogeniti Israelis: Henoch et Phallu, Hesron et Charmi:
   <font size="2">
    15
   </font>
   hae cognationes Ruben. Filii Simeon: Iamuel, et Iamin, et Ahod, et Iachin, et Soar, et Saul filius Chananitidis: hae progenies Simeon.
   <font size="2">
    16
   </font>
   Et haec nomina filiorum Levi per cognationes suas: Gerson, et Caath, et Merari. Anni autem vitae Levi fuerunt centum triginta septem.
   <font size="2">
    17
   </font>
   Filii Gerson: Lobni et Semei, per cognationes suas.
   <font size="2">
    18
   </font>
   Filii Caath: Amram, et Isaar, et Hebron, et Oziel; anni quoque vitae Caath, centum triginta tres.
   <font size="2">
    19
   </font>
   Filii Merari: Moholi et Musi: hae cognationes Levi per familias suas.
   <font size="2">
    20
   </font>
   Accepit autem Amram uxorem Iochabed patruelem suam: quae peperit ei Aaron et Moysen. Fueruntque anni vitae Amram, centum triginta septem.
   <font size="2">
    21
   </font>
   Filii quoque Isaar: Core, et Nepheg, et Zechri.
   <font size="2">
    22
   </font>
   Filii quoque Oziel: Misael, et Elisaphan, et Sethri.
   <font size="2">
    23
   </font>
   Accepit autem Aaron uxorem Elisabeth filiam Aminadab, sororem Nahason, quae peperit ei Nadab, et Abiu, et Eleazar, et Ithamar.
   <font size="2">
    24
   </font>
   Filii quoque Core: Aser, et Elcana, et Abiasaph: hae sunt cognationes Coritarum.
   <font size="2">
    25
   </font>
   At vero Eleazar filius Aaron accepit uxorem de filiabus Phutiel: quae peperit ei Phinees. Hi sunt principes familiarum Leviticarum per cognationes suas.
  </p>
  <p>
   <font size="2">
    26
   </font>
   Iste est Aaron et Moyses, quibus praecepit Dominus ut educerent filios Israel de terra Aegypti per turmas suas.
   <font size="2">
    27
   </font>
   Hi sunt, qui loquuntur ad Pharaonem regem Aegypti, ut educant filios Israel de Aegypto: iste est Moyses et Aaron,
   <font size="2">
    28
   </font>
   in die qua locutus est Dominus ad Moysen, in terra Aegypti.
  </p>
  <p>
   <font size="2">
    29
   </font>
   Et locutus est Dominus ad Moysen, dicens: Ego Dominus: loquere ad Pharaonem regem Aegypti, omnia quae ego loquor tibi.
   <font size="2">
    30
   </font>
   Et ait Moyses coram Domino: En incircumcisus labiis sum, quomodo audiet me Pharao?
  </p>
  <p>
   <a name="7">
    [7]
   </a>
   <font size="2">
    1
   </font>
   Dixitque Dominus ad Moysen: Ecce constitui te Deum Pharaonis: et Aaron frater tuus erit propheta tuus.
   <font size="2">
    2
   </font>
   Tu loqueris ei omnia quae mando tibi: et ille loquetur ad Pharaonem, ut dimittat filios Israel de terra sua.
   <font size="2">
    3
   </font>
   Sed ego indurabo cor eius, et multiplicabo signa et ostenta mea in terra Aegypti,
   <font size="2">
    4
   </font>
   et non audiet vos: immittamque manum meam super Aegyptum, et educam exercitum et populum meum filios Israel de terra Aegypti per iudicia maxima.
   <font size="2">
    5
   </font>
   Et scient Aegyptii quia ego sum Dominus qui extenderim manum meam super Aegyptum, et eduxerim filios Israel de medio eorum.
  </p>
  <p>
   <font size="2">
    6
   </font>
   Fecit itaque Moyses et Aaron sicut praeceperat Dominus: ita egerunt.
   <font size="2">
    7
   </font>
   Erat autem Moyses octoginta annorum, et Aaron octoginta trium, quando locuti sunt ad Pharaonem
  </p>
  <p>
   <font size="2">
    8
   </font>
   Dixitque Dominus ad Moysen et Aaron:
   <font size="2">
    9
   </font>
   Cum dixerit vobis Pharao, Ostendite signa: dices ad Aaron: Tolle virgam tuam, et proiice eam coram Pharaone, ac vertetur in colubrum.
   <font size="2">
    10
   </font>
   Ingressi itaque Moyses et Aaron ad Pharaonem, fecerunt sicut praeceperat Dominus: tulitque Aaron virgam coram Pharaone et servis eius, quae versa est in colubrum.
  </p>
  <p>
   <font size="2">
    11
   </font>
   Vocavit autem Pharao sapientes et maleficos: et fecerunt etiam ipsi per incantationes aegyptiacas et arcana quaedam similiter.
   <font size="2">
    12
   </font>
   Proieceruntque singuli virgas suas, quae versae sunt in dracones: sed devoravit virga Aaron virgas eorum.
   <font size="2">
    13
   </font>
   Induratumque est cor Pharaonis, et non audivit eos, sicut praeceperat Dominus.
  </p>
  <p>
   <font size="2">
    14
   </font>
   Dixit autem Dominus ad Moysen: Ingravatum est cor Pharaonis: non vult dimittere populum.
   <font size="2">
    15
   </font>
   Vade ad eum mane, ecce egredietur ad aquas: et stabis in occursum eius super ripam fluminis: et virgam quae conversa est in draconem, tolles in manu tua.
   <font size="2">
    16
   </font>
   Dicesque ad eum: Dominus Deus Hebraeorum misit me ad te, dicens: Dimitte populum meum ut sacrificet mihi in deserto: et usque ad praesens audire noluisti.
   <font size="2">
    17
   </font>
   Haec igitur dicit Dominus: In hoc scies quod sim Dominus: ecce percutiam virga, quae in manu mea est, aquam fluminis, et vertetur in sanguinem.
   <font size="2">
    18
   </font>
   Pisces quoque, qui sunt in fluvio, morientur, et computrescent aquae, et affligentur Aegyptii bibentes aquam fluminis.
  </p>
  <p>
   <font size="2">
    19
   </font>
   Dixit quoque Dominus ad Moysen: Dic ad Aaron: Tolle virgam tuam, et extende manum tuam super aquas Aegypti, et super fluvios eorum, et rivos ac paludes, et omnes lacus aquarum, ut vertantur in sanguinem: et sit cruor in omni terra Aegypti, tam in ligneis vasis quam in saxeis.
   <font size="2">
    20
   </font>
   Feceruntque Moyses et Aaron sicut praeceperat Dominus: et elevans virgam percussit aquam fluminis coram Pharaone et servis eius: quae versa est in sanguinem.
   <font size="2">
    21
   </font>
   Et pisces, qui erant in flumine, mortui sunt: computruitque fluvius, et non poterant Aegyptii bibere aquam fluminis, et fuit sanguis in tota terra Aegypti.
  </p>
  <p>
   <font size="2">
    22
   </font>
   Feceruntque similiter malefici Aegyptiorum incantationibus suis: et induratum est cor Pharaonis, nec audivit eos, sicut praeceperat Dominus.
   <font size="2">
    23
   </font>
   Avertitque se, et ingressus est domum suam, nec apposuit cor etiam hac vice.
   <font size="2">
    24
   </font>
   Foderunt autem omnes Aegyptii per circuitum fluminis aquam ut biberent: non enim poterant bibere de aqua fluminis.
   <font size="2">
    25
   </font>
   Impletique sunt septem dies, postquam percussit Dominus fluvium. 8
   <font size="2">
    1
   </font>
   Dixit quoque Dominus ad Moysen: Ingredere ad Pharaonem, et dices ad eum: Haec dicit Dominus: Dimitte populum meum, ut sacrificet mihi:
   <font size="2">
    2
   </font>
   sin autem nolueris dimittere, ecce ego percutiam omnes terminos tuos ranis,
   <font size="2">
    3
   </font>
   et ebulliet fluvius ranis: quae ascendent, et ingredientur domum tuam, et cubiculum lectuli tui, et super stratum tuum, et in domos servorum tuorum, et in populum tuum, et in furnos tuos, et in reliquias ciborum tuorum:
   <font size="2">
    4
   </font>
   et ad te, et ad populum tuum, et ad omnes servos tuos intrabunt ranae.
  </p>
  <p>
   <font size="2">
    5
   </font>
   Dixitque Dominus ad Moysen: Dic ad Aaron: Extende manum tuam super fluvios ac super rivos et paludes, et educ ranas super terram Aegypti.
   <font size="2">
    6
   </font>
   Et extendit Aaron manum super aquas Aegypti, et ascenderunt ranae, operueruntque terram Aegypti.
   <font size="2">
    7
   </font>
   Fecerunt autem et malefici per incantationes suas similiter, eduxeruntque ranas super terram Aegypti.
  </p>
  <p>
   <a name="8">
    [8]
   </a>
   <font size="2">
    1
   </font>
   Dixit quoque Dominus ad Moysen: Ingredere ad Pharaonem, et dices ad eum: Haec dicit Dominus: Dimitte populum meum, ut sacrificet mihi:
   <font size="2">
    2
   </font>
   sin autem nolueris dimittere, ecce ego percutiam omnes terminos tuos ranis,
   <font size="2">
    3
   </font>
   et ebulliet fluvius ranis: quae ascendent, et ingredientur domum tuam, et cubiculum lectuli tui, et super stratum tuum, et in domos servorum tuorum, et in populum tuum, et in furnos tuos, et in reliquias ciborum tuorum:
   <font size="2">
    4
   </font>
   et ad te, et ad populum tuum, et ad omnes servos tuos intrabunt ranae.
  </p>
  <p>
   <font size="2">
    5
   </font>
   Dixitque Dominus ad Moysen: Dic ad Aaron: Extende manum tuam super fluvios ac super rivos et paludes, et educ ranas super terram Aegypti.
   <font size="2">
    6
   </font>
   Et extendit Aaron manum super aquas Aegypti, et ascenderunt ranae, operueruntque terram Aegypti.
   <font size="2">
    7
   </font>
   Fecerunt autem et malefici per incantationes suas similiter, eduxeruntque ranas super terram Aegypti.
  </p>
  <p>
   <font size="2">
    8
   </font>
   Vocavit autem Pharao Moysen et Aaron, et dixit eis: Orate Dominum ut auferat ranas a me et a populo meo, et dimittam populum ut sacrificet Domino.
   <font size="2">
    9
   </font>
   Dixitque Moyses ad Pharaonem: Constitue mihi quando deprecer pro te, et pro servis tuis, et pro populo tuo, ut abigantur ranae a te, et a domo tua, et a servis tuis, et a populo tuo: et tantum in flumine remaneant.
   <font size="2">
    10
   </font>
   Qui respondit: Cras. At ille: Iuxta, inquit, verbum tuum faciam: ut scias quoniam non est sicut Dominus Deus noster.
   <font size="2">
    11
   </font>
   Et recedent ranae a te, et a domo tua, et a servis tuis, et a populo tuo: et tantum in flumine remanebunt.
   <font size="2">
    12
   </font>
   Egressique sunt Moyses et Aaron a Pharaone: et clamavit Moyses ad Dominum pro sponsione ranarum quam condixerat Pharaoni.
   <font size="2">
    13
   </font>
   Fecitque Dominus iuxta verbum Moysi: et mortuae sunt ranae de domibus, et de villis, et de agris.
   <font size="2">
    14
   </font>
   Congregaveruntque eas in immensos aggeres, et computruit terra.
   <font size="2">
    15
   </font>
   Videns autem Pharao quod data esset requies, ingravavit cor suum, et non audivit eos, sicut praeceperat Dominus.
  </p>
  <p>
   <font size="2">
    16
   </font>
   Dixitque Dominus ad Moysen: Loquere ad Aaron: Extende virgam tuam, et percute pulverem terrae: et sint sciniphes in universa terra Aegypti.
   <font size="2">
    17
   </font>
   Feceruntque ita. Et extendit Aaron manum, virgam tenens: percussitque pulverem terrae, et facti sunt sciniphes in hominibus, et in iumentis: omnis pulvis terrae versus est in sciniphes per totam terram Aegypti.
  </p>
  <p>
   <font size="2">
    18
   </font>
   Feceruntque similiter malefici incantationibus suis, ut educerent sciniphes, et non potuerunt: erantque sciniphes tam in hominibus quam in iumentis.
   <font size="2">
    19
   </font>
   Et dixerunt malefici ad Pharaonem: Digitus Dei est hic; induratumque est cor Pharaonis, et non audivit eos sicut praeceperat Dominus.
  </p>
  <p>
   <font size="2">
    20
   </font>
   Dixit quoque Dominus ad Moysen: Consurge diluculo, et sta coram Pharaone: egredietur enim ad aquas: et dices ad eum: Haec dicit Dominus: Dimitte populum meum ut sacrificet mihi.
   <font size="2">
    21
   </font>
   Quod si non dimiseris eum, ecce ego immittam in te, et in servos tuos, et in populum tuum, et in domos tuas, omne genus muscarum: et implebuntur domus Aegyptiorum muscis diversi generis, et universa terra in qua fuerint.
   <font size="2">
    22
   </font>
   Faciamque mirabilem in die illa terram Gessen, in qua populus meus est, ut non sint ibi muscae: et scias quoniam ego Dominus in medio terrae.
   <font size="2">
    23
   </font>
   Ponamque divisionem inter populum meum et populum tuum: cras erit signum istud.
   <font size="2">
    24
   </font>
   Fecitque Dominus ita. Et venit musca gravissima in domos Pharaonis et servorum eius, et in omnem terram Aegypti: corruptaque est terra ab huiuscemodi muscis.
  </p>
  <p>
   <font size="2">
    25
   </font>
   Vocavitque Pharao Moysen et Aaron, et ait eis: Ite et sacrificate Deo vestro in terra hac.
   <font size="2">
    26
   </font>
   Et ait Moyses: Non potest ita fieri: abominationes enim Aegyptiorum immolabimus Domino Deo nostro: quod si mactaverimus ea quae colunt Aegyptii coram eis, lapidibus nos obruent.
   <font size="2">
    27
   </font>
   Viam trium dierum pergemus in solitudinem: et sacrificabimus Domino Deo nostro, sicut praecepit nobis.
   <font size="2">
    28
   </font>
   Dixitque Pharao: Ego dimittam vos ut sacrificetis Domino Deo vestro in deserto: verumtamen longius ne abeatis, rogate pro me.
   <font size="2">
    29
   </font>
   At ait Moyses: Egressus a te, orabo Dominum: et recedet musca a Pharaone, et a servis suis, et a populo eius cras: verumtamen noli ultra fallere, ut non dimittas populum sacrificare Domino.
   <font size="2">
    30
   </font>
   Egressusque Moyses a Pharaone, oravit Dominum.
   <font size="2">
    31
   </font>
   Qui fecit iuxta verbum illius, et abstulit muscas a Pharaone, et a servis suis, et a populo eius: non superfuit ne una quidem.
   <font size="2">
    32
   </font>
   Et ingravatum est cor Pharaonis, ita ut nec hac quidem vice dimitteret populum.
  </p>
  <p>
   <a name="9">
    [9]
   </a>
   <font size="2">
    1
   </font>
   Dixit autem Dominus ad Moysen: Ingredere ad Pharaonem, et loquere ad eum: Haec dicit Dominus Deus Hebraeorum: Dimitte populum meum ut sacrificet mihi.
   <font size="2">
    2
   </font>
   Quod si adhuc renuis, et retines eos,
   <font size="2">
    3
   </font>
   ecce manus mea erit super agros tuos, et super equos, et asinos, et camelos, et boves, et oves, pestis valde gravis.
   <font size="2">
    4
   </font>
   Et faciet Dominus mirabile inter possessiones Israel et possessiones Aegyptiorum, ut nihil omnino pereat ex eis quae pertinent ad filios Israel.
   <font size="2">
    5
   </font>
   Constituitque Dominus tempus, dicens: Cras faciet Dominus verbum istud in terra.
  </p>
  <p>
   <font size="2">
    6
   </font>
   Fecit ergo Dominus verbum hoc altera die: mortuaque sunt omnia animantia Aegyptiorum; de animalibus vero filiorum Israel, nihil omnino periit.
   <font size="2">
    7
   </font>
   Et misit Pharao ad videndum: nec erat quidquam mortuum de his quae possidebat Israel. Ingravatumque est cor Pharaonis, et non dimisit populum.
  </p>
  <p>
   <font size="2">
    8
   </font>
   Et dixit Dominus ad Moysen et Aaron: Tollite plenas manus cineris de camino, et spargat illum Moyses in caelum coram Pharaone.
   <font size="2">
    9
   </font>
   Sitque pulvis super omnem terram Aegypti: erunt enim in hominibus et iumentis ulcera, et vesicae turgentes in universa terra Aegypti.
  </p>
  <p>
   <font size="2">
    10
   </font>
   Tuleruntque cinerem de camino, et steterunt coram Pharaone, et sparsit illum Moyses in caelum: factaque sunt ulcera vesicarum turgentium in hominibus et iumentis:
   <font size="2">
    11
   </font>
   nec poterant malefici stare coram Moyse propter ulcera quae in illis erant, et in omni terra Aegypti.
   <font size="2">
    12
   </font>
   Induravitque Dominus cor Pharaonis, et non audivit eos, sicut locutus est Dominus ad Moysen.
  </p>
  <p>
   <font size="2">
    13
   </font>
   Dixitque Dominus ad Moysen: Mane consurge, et sta coram Pharaone, et dices ad eum: Haec dicit Dominus Deus Hebraeorum: Dimitte populum meum ut sacrificet mihi.
   <font size="2">
    14
   </font>
   Quia in hac vice mittam omnes plagas meas super cor tuum, et super servos tuos, et super populum tuum: ut scias quod non sit similis mei in omni terra.
   <font size="2">
    15
   </font>
   Nunc enim extendens manum percutiam te, et populum tuum peste, peribisque de terra.
   <font size="2">
    16
   </font>
   Idcirco autem posui te, ut ostendam in te fortitudinem meam, et narretur nomen meum in omni terra.
   <font size="2">
    17
   </font>
   Adhuc retines populum meum, et non vis dimittere eum?
   <font size="2">
    18
   </font>
   En pluam cras hac ipsa hora grandinem multam nimis, qualis non fuit in Aegypto a die qua fundata est, usque in praesens tempus.
   <font size="2">
    19
   </font>
   Mitte ergo iam nunc, et congrega iumenta tua, et omnia quae habes in agro: homines enim, et iumenta, et universa quae inventa fuerint foris, nec congregata de agris, cecideritque super ea grando, morientur.
   <font size="2">
    20
   </font>
   Qui timuit verbum Domini de servis Pharaonis, facit confugere servos suos et iumenta in domos:
   <font size="2">
    21
   </font>
   qui autem neglexit sermonem Domini, dimisit servos suos et iumenta in agris.
  </p>
  <p>
   <font size="2">
    22
   </font>
   Et dixit Dominus ad Moysen: Extende manum tuam in caelum, ut fiat grando in universa terra Aegypti super homines, et super iumenta, et super omnem herbam agri in terra Aegypti.
   <font size="2">
    23
   </font>
   Extenditque Moyses virgam in caelum, et Dominus dedit tonitrua, et grandinem, ac discurrentia fulgura super terram: pluitque Dominus grandinem super terram Aegypti.
   <font size="2">
    24
   </font>
   Et grando et ignis mista pariter ferebantur: tantaeque fuit magnitudinis, quanta ante numquam apparuit in universa terra Aegypti ex quo gens illa condita est.
   <font size="2">
    25
   </font>
   Et percussit grando in omni terra Aegypti cuncta quae fuerunt in agris, ab homine usque ad iumentum: cunctamque herbam agri percussit grando, et omne lignum regionis confregit.
   <font size="2">
    26
   </font>
   Tantum in terra Gessen, ubi erant filii Israel, grando non cecidit.
  </p>
  <p>
   <font size="2">
    27
   </font>
   Misitque Pharao, et vocavit Moysen et Aaron, dicens ad eos: Peccavi etiam nunc: Dominus iustus; ego et populus meus, impii.
   <font size="2">
    28
   </font>
   Orate Dominum ut desinant tonitrua Dei, et grando: ut dimittam vos, et nequaquam hic ultra maneatis.
   <font size="2">
    29
   </font>
   Ait Moyses: Cum egressus fuero de urbe, extendam palmas meas ad Dominum, et cessabunt tonitrua, et grando non erit, ut scias quia Domini est terra:
   <font size="2">
    30
   </font>
   novi autem quod et tu et servi tui necdum timeatis Dominum Deum.
   <font size="2">
    31
   </font>
   Linum ergo et hordeum laesum est, eo quod hordeum esset virens, et linum iam folliculos germinaret:
   <font size="2">
    32
   </font>
   triticum autem et far non sunt laesa, quia serotina erant.
  </p>
  <p>
   <font size="2">
    33
   </font>
   Egressusque Moyses a Pharaone ex urbe, tetendit manus ad Dominum: et cessaverunt tonitrua et grando, nec ultra stillavit pluvia super terram.
   <font size="2">
    34
   </font>
   Videns autem Pharao quod cessasset pluvia, et grando, et tonitrua, auxit peccatum:
   <font size="2">
    35
   </font>
   et ingravatum est cor eius, et servorum illius, et induratum nimis: nec dimisit filios Israel, sicut praeceperat Dominus per manum Moysi.
  </p>
  <p>
   <a name="10">
    [10]
   </a>
   <font size="2">
    1
   </font>
   Et dixit Dominus ad Moysen: Egredere ad Pharaonem: ego enim induravi cor eius, et servorum illius, ut faciam signa mea haec in eo:
   <font size="2">
    2
   </font>
   et narres in auribus filii tui, et nepotum tuorum, quoties contriverim Aegyptios, et signa mea fecerim in eis: et sciatis quia ego Dominus.
  </p>
  <p>
   <font size="2">
    3
   </font>
   Introierunt ergo Moyses et Aaron ad Pharaonem, et dixerunt ei: Haec dicit Dominus Deus Hebraeorum: Usquequo non vis subiici mihi? dimitte populum meum, ut sacrificet mihi.
   <font size="2">
    4
   </font>
   Sin autem resistis, et non vis dimittere eum: ecce ego inducam cras locustam in fines tuos:
   <font size="2">
    5
   </font>
   quae operiat superficiem terrae, ne quidquam eius appareat, sed comedatur quod residuum fuerit grandini: corrodet enim omnia ligna quae germinant in agris.
   <font size="2">
    6
   </font>
   Et implebunt domos tuas, et servorum tuorum, et omnium Aegyptiorum, quantam non viderunt patres tui, et avi, ex quo orti sunt super terram, usque in praesentem diem. Avertitque se, et egressus est a Pharaone.
  </p>
  <p>
   <font size="2">
    7
   </font>
   Dixerunt autem servi Pharaonis ad eum: Usquequo patiemur hoc scandalum? dimitte homines, ut sacrificent Domino Deo suo; nonne vides quod perierit Aegyptus?
   <font size="2">
    8
   </font>
   Revocaveruntque Moysen et Aaron ad Pharaonem: qui dixit eis: Ite, sacrificate Domino Deo vestro: quinam sunt qui ituri sunt?
   <font size="2">
    9
   </font>
   Ait Moyses: Cum parvulis nostris, et senioribus pergemus, cum filiis et filiabus, cum ovibus et armentis: est enim solemnitas Domini Dei nostri.
   <font size="2">
    10
   </font>
   Et respondit Pharao: Sic Dominus sit vobiscum, quomodo ego dimittam vos, et parvulos vestros, cui dubium est quod pessime cogitetis?
   <font size="2">
    11
   </font>
   non fiet ita, sed ite tantum viri, et sacrificate Domino: hoc enim et ipsi petistis. Statimque eiecti sunt de conspectu Pharaonis.
  </p>
  <p>
   <font size="2">
    12
   </font>
   Dixit autem Dominus ad Moysen: Extende manum tuam super terram Aegypti ad locustam, ut ascendat super eam, et devoret omnem herbam quae residua fuerit grandini.
   <font size="2">
    13
   </font>
   Et extendit Moyses virgam super terram Aegypti: et Dominus induxit ventum urentem tota die illa et nocte: et mane facto, ventus urens levavit locustas.
   <font size="2">
    14
   </font>
   Quae ascenderunt super universam terram Aegypti: et sederunt in cunctis finibus Aegyptiorum innumerabiles, quales ante illud tempus non fuerant, nec postea futurae sunt.
   <font size="2">
    15
   </font>
   Operueruntque universam superficiem terrae, vastantes omnia. Devorata est igitur herba terrae, et quidquid pomorum in arboribus fuit, quae grando dimiserat: nihilque omnino virens relictum est in lignis et in herbis terrae, in cuncta Aegypto.
  </p>
  <p>
   <font size="2">
    16
   </font>
   Quam ob rem festinus Pharao vocavit Moysen et Aaron, et dixit eis: Peccavi in Dominum Deum vestrum, et in vos.
   <font size="2">
    17
   </font>
   Sed nunc dimittite peccatum mihi etiam hac vice, et rogate Dominum Deum vestrum, ut auferat a me mortem istam.
   <font size="2">
    18
   </font>
   Egressusque Moyses de conspectu Pharaonis, oravit Dominum.
   <font size="2">
    19
   </font>
   Qui flare fecit ventum ab occidente vehementissimum, et arreptam locustam proiecit in mare Rubrum: non remansit ne una quidem in cunctis finibus Aegypti.
   <font size="2">
    20
   </font>
   Et induravit Dominus cor Pharaonis, nec dimisit filios Israel.
  </p>
  <p>
   <font size="2">
    21
   </font>
   Dixit autem Dominus ad Moysen: Extende manum tuam in caelum: et sint tenebrae super terram Aegypti tam densae, ut palpari queant.
   <font size="2">
    22
   </font>
   Extenditque Moyses manum in caelum: et factae sunt tenebrae horribiles in universa terra Aegypti tribus diebus.
   <font size="2">
    23
   </font>
   Nemo vidit fratrem suum, nec movit se de loco in quo erat: ubicumque autem habitabant filii Israel, lux erat.
  </p>
  <p>
   <font size="2">
    24
   </font>
   Vocavitque Pharao Moysen et Aaron, et dixit eis: Ite, sacrificate Domino: oves tantum vestrae et armenta remaneant, parvuli vestri eant vobiscum.
   <font size="2">
    25
   </font>
   Ait Moyses: Hostias quoque et holocausta dabis nobis, quae offeramus Domino Deo nostro.
   <font size="2">
    26
   </font>
   Cuncti greges pergent nobiscum; non remanebit ex eis ungula: quae necessaria sunt in cultum Domini Dei nostri: praesertim cum ignoremus quid debeat immolari, donec ad ipsum locum perveniamus.
  </p>
  <p>
   <font size="2">
    27
   </font>
   Induravit autem Dominus cor Pharaonis, et noluit dimittere eos.
   <font size="2">
    28
   </font>
   Dixitque Pharao ad Moysen: Recede a me, et cave ne ultra videas faciem meam: quocumque die apparueris mihi, morieris.
   <font size="2">
    29
   </font>
   Respondit Moyses: Ita fiet ut locutus es: non videbo ultra faciem tuam.
  </p>
  <p>
   <a name="11">
    [11]
   </a>
   <font size="2">
    1
   </font>
   Et dixit Dominus ad Moysen: Adhuc una plaga tangam Pharaonem et Aegyptum, et post haec dimittet vos, et exire compellet.
   <font size="2">
    2
   </font>
   Dices ergo omni plebi ut postulet vir ab amico suo, et mulier a vicina sua, vasa argentea et aurea.
   <font size="2">
    3
   </font>
   Dabit autem Dominus gratiam populo suo coram Aegyptiis. Fuitque Moyses vir magnus valde in terra Aegypti coram servis Pharaonis et omni populo.
  </p>
  <p>
   <font size="2">
    4
   </font>
   Et ait: Haec dicit Dominus: Media nocte egrediar in Aegyptum:
   <font size="2">
    5
   </font>
   et morietur omne primogenitum in terra Aegyptiorum, a primogenito Pharaonis, qui sedet in solio ejus, usque ad primogenitum ancillae quae est ad molam, et omnia primogenita jumentorum.
   <font size="2">
    6
   </font>
   Eritque clamor magnus in universa terra Aegypti, qualis nec ante fuit, nec postea futurus est.
   <font size="2">
    7
   </font>
   Apud omnes autem filios Israel non mutiet canis ab homine usque ad pecus: ut sciatis quanto miraculo dividat Dominus Aegyptios et Israel.
   <font size="2">
    8
   </font>
   Descendentque omnes servi tui isti ad me, et adorabunt me, dicentes: Egredere tu, et omnis populus qui subjectus est tibi: post haec egrediemur.
  </p>
  <p>
   <font size="2">
    9
   </font>
   Et exivit a Pharaone iratus nimis. Dixit autem Dominus ad Moysen: Non audiet vos Pharao ut multa signa fiant in terra Aegypti.
   <font size="2">
    10
   </font>
   Moyses autem et Aaron fecerunt omnia ostenta, quae scripta sunt, coram Pharaone. Et induravit Dominus cor Pharaonis, nec dimisit filios Israel de terra sua.
  </p>
  <p>
   <a name="12">
    [12]
   </a>
   <font size="2">
    1
   </font>
   Dixit quoque Dominus ad Moysen et Aaron in terra Aegypti:
   <font size="2">
    2
   </font>
   Mensis iste, vobis principium mensium: primus erit in mensibus anni.
   <font size="2">
    3
   </font>
   Loquimini ad universum coetum filiorum Israel, et dicite eis: Decima die mensis huius tollat unusquisque agnum per familias et domos suas.
   <font size="2">
    4
   </font>
   Sin autem minor est numerus ut sufficere possit ad vescendum agnum, assumet vicinum suum qui iunctus est domui suae, iuxta numerum animarum quae sufficere possunt ad esum agni.
   <font size="2">
    5
   </font>
   Erit autem agnus absque macula, masculus, anniculus: iuxta quem ritum tolletis et haedum.
   <font size="2">
    6
   </font>
   Et servabitis eum usque ad quartamdecimam diem mensis huius: immolabitque eum universa multitudo filiorum Israel ad vesperam.
   <font size="2">
    7
   </font>
   Et sument de sanguine eius, ac ponent super utrumque postem, et in superliminaribus domorum, in quibus comedent illum.
   <font size="2">
    8
   </font>
   Et edent carnes nocte illa assas igni, et azymos panes cum lactucis agrestibus.
   <font size="2">
    9
   </font>
   Non comedetis ex eo crudum quid, nec coctum aqua, sed tantum assum igni: caput cum pedibus eius et intestinis vorabitis.
   <font size="2">
    10
   </font>
   Nec remanebit quidquam ex eo usque mane; si quid residuum fuerit, igne comburetis.
   <font size="2">
    11
   </font>
   Sic autem comedetis illum: renes vestros accingetis, et calceamenta habebitis in pedibus, tenentes baculos in manibus, et comedetis festinanter: est enim Phase (id est, transitus) Domini.
  </p>
  <p>
   <font size="2">
    12
   </font>
   Et transibo per terram Aegypti nocte illa, percutiamque omne primogenitum in terra Aegypti ab homine usque ad pecus: et in cunctis diis Aegypti faciam iudicia. Ego Dominus.
   <font size="2">
    13
   </font>
   Erit autem sanguis vobis in signum in aedibus in quibus eritis: et videbo sanguinem, et transibo vos: nec erit in vobis plaga disperdens quando percussero terram Aegypti.
   <font size="2">
    14
   </font>
   Habebitis autem hunc diem in monimentum: et celebrabitis eam solemnem Domino in generationibus vestris cultu sempiterno.
  </p>
  <p>
   <font size="2">
    15
   </font>
   Septem diebus azyma comedetis: in die primo non erit fermentum in domibus vestris: quicumque comederit fermentatum, peribit anima illa de Israel, a primo die usque ad diem septimum.
  </p>
  <p>
   <font size="2">
    16
   </font>
   Dies prima erit sancta atque solemnis, et dies septima eadem festivitate venerabilis: nihil operis facietis in eis, exceptis his, quae ad vescendum pertinent.
  </p>
  <p>
   <font size="2">
    17
   </font>
   Et observabitis azyma: in eadem enim ipsa die educam exercitum vestrum de terra Aegypti, et custodietis diem istum in generationes vestras ritu perpetuo.
   <font size="2">
    18
   </font>
   Primo mense, quartadecima die mensis ad vesperam, comedetis azyma usque ad diem vigesimam primam eiusdem mensis ad vesperam.
  </p>
  <p>
   <font size="2">
    19
   </font>
   Septem diebus fermentum non invenietur in domibus vestris: qui comederit fermentatum, peribit anima eius de coetu Israel, tam de advenis quam de indigenis terrae.
   <font size="2">
    20
   </font>
   Omne fermentatum non comedetis: in cunctis habitaculis vestris edetis azyma.
  </p>
  <p>
   <font size="2">
    21
   </font>
   Vocavit autem Moyses omnes seniores filiorum Israel, et dixit ad eos: Ite tollentes animal per familias vestras, et immolate Phase.
   <font size="2">
    22
   </font>
   Fasciculumque hyssopi tingite in sanguine qui est in limine, et aspergite ex eo superliminare, et utrumque postem: nullus vestrum egrediatur ostium domus suae usque mane.
   <font size="2">
    23
   </font>
   Transibit enim Dominus percutiens Aegyptios: cumque viderit sanguinem in superliminari, et in utroque poste, transcendet ostium domus, et non sinet percussorem ingredi domos vestras et laedere.
   <font size="2">
    24
   </font>
   Custodi verbum istud legitimum tibi et filiis tuis usque in aeternum.
   <font size="2">
    25
   </font>
   Cumque introieritis terram, quam Dominus daturus est vobis ut pollicitus est, observabitis caeremonias istas.
   <font size="2">
    26
   </font>
   Et cum dixerint vobis filii vestri: Quae est ista religio?
   <font size="2">
    27
   </font>
   victima transitus Domini est, quando transivit super domos filiorum Israel in Aegypto, percutiens Aegyptios, et domos nostras liberans. Incurvatusque populus adoravit.
   <font size="2">
    28
   </font>
   Et egressi filii Israel fecerunt sicut praeceperat Dominus Moysi et Aaron.
  </p>
  <p>
   <font size="2">
    29
   </font>
   Factum est autem in noctis medio, percussit Dominus omne primogenitum in terra Aegypti, a primogenito Pharaonis, qui in solio eius sedebat, usque ad primogenitum captivae quae erat in carcere, et omne primogenitum iumentorum.
   <font size="2">
    30
   </font>
   Surrexitque Pharao nocte, et omnes servi eius, cunctaque Aegyptus: et ortus est clamor magnus in Aegypto: neque enim erat domus in qua non iaceret mortuus.
   <font size="2">
    31
   </font>
   Vocatisque Pharao Moyse et Aaron nocte, ait: Surgite et egredimini a populo meo, vos et filii Israel: ite, immolate Domino sicut dicitis.
   <font size="2">
    32
   </font>
   Oves vestras et armenta assumite ut petieratis, et abeuntes benedicite mihi.
   <font size="2">
    33
   </font>
   Urgebantque Aegyptii populum de terra exire velociter, dicentes: Omnes moriemur.
   <font size="2">
    34
   </font>
   Tulit igitur populus conspersam farinam antequam fermentaretur: et ligans in palliis, posuit super humeros suos.
   <font size="2">
    35
   </font>
   Feceruntque filii Israel sicut praeceperat Moyses: et petierunt ab Aegyptiis vasa argentea et aurea, vestemque plurimam.
   <font size="2">
    36
   </font>
   Dominus autem dedit gratiam populo coram Aegyptiis ut commodarent eis: et spoliaverunt Aegyptios.
  </p>
  <p>
   <font size="2">
    37
   </font>
   Profectique sunt filii Israel de Ramesse in Socoth, sexcenta fere millia peditum virorum, absque parvulis.
   <font size="2">
    38
   </font>
   Sed et vulgus promiscuum innumerabile ascendit cum eis, oves et armenta et animantia diversi generis multa nimis.
   <font size="2">
    39
   </font>
   Coxeruntque farinam, quam dudum de Aegypto conspersam tulerant: et fecerunt subcinericios panes azymos: neque enim poterant fermentari, cogentibus exire Aegyptiis, et nullam facere sinentibus moram: nec pulmenti quidquam occurrerat praeparare.
  </p>
  <p>
   <font size="2">
    40
   </font>
   Habitatio autem filiorum Israel qua manserunt in Aegypto, fuit quadringentorum triginta annorum.
   <font size="2">
    41
   </font>
   Quibus expletis, eadem die egressus est omnis exercitus Domini de terra Aegypti.
   <font size="2">
    42
   </font>
   Nox ista est observabilis Domino, quando eduxit eos de terra Aegypti: hanc observare debent omnes filii Israel in generationibus suis.
  </p>
  <p>
   <font size="2">
    43
   </font>
   Dixitque Dominus ad Moysen et Aaron: Haec est religio Phase: omnis alienigena non comedet ex eo.
   <font size="2">
    44
   </font>
   Omnis autem servus emptitius circumcidetur, et sic comedet.
   <font size="2">
    45
   </font>
   Advena et mercenarius non edent ex eo.
   <font size="2">
    46
   </font>
   In una domo comedetur, nec efferetis de carnibus eius foras, nec os illius confringetis.
   <font size="2">
    47
   </font>
   Omnis coetus filiorum Israel faciet illud.
   <font size="2">
    48
   </font>
   Quod si quis peregrinorum in vestram voluerit transire coloniam, et facere Phase Domini, circumcidetur prius omne masculinum eius, et tunc rite celebrabit: eritque sicut indigena terrae: si quis auem circumcisus non fuerit, non vescetur ex eo.
   <font size="2">
    49
   </font>
   Eadem lex erit indigenae et colono qui peregrinatur apud vos.
   <font size="2">
    50
   </font>
   Feceruntque omnes filii Israel sicut praeceperat Dominus Moysi et Aaron.
   <font size="2">
    51
   </font>
   Et eadem die eduxit Dominus filios Israel de terra Aegypti per turmas suas.
  </p>
  <p>
   <a name="13">
    [13]
   </a>
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Sanctifica mihi omne primogenitum quod aperit vulvam in filiis Israel, tam de hominibus quam de iumentis: mea sunt enim omnia.
  </p>
  <p>
   <font size="2">
    3
   </font>
   Et ait Moyses ad populum: Mementote diei huius in qua egressi estis de Aegypto et de domo servitutis, quoniam in manu forti eduxit vos Dominus de loco isto: ut non comedatis fermentatum panem.
   <font size="2">
    4
   </font>
   Hodie egredimini mense novarum frugum.
   <font size="2">
    5
   </font>
   Cumque introduxerit te Dominus in terram Chananaei, et Hethaei, et Amorrhaei, et Hevaei, et Iebusaei, quam iuravit patribus tuis ut daret tibi, terram fluentem lacte et melle, celebrabis hunc morem sacrorum mense isto.
  </p>
  <p>
   <font size="2">
    6
   </font>
   Septem diebus vesceris azymis: et in die septimo erit solemnitas Domini.
   <font size="2">
    7
   </font>
   Azyma comedetis septem diebus: non apparebit apud te aliquid fermentatum, nec in cunctis finibus tuis.
   <font size="2">
    8
   </font>
   Narrabisque filio tuo in die illo, dicens: Hoc est quod fecit mihi Dominus quando egressus sum de Aegypto.
   <font size="2">
    9
   </font>
   Et erit quasi signum in manu tua, et quasi monimentum ante oculos tuos: et ut lex Domini semper sit in ore tuo, in manu enim forti eduxit te Dominus de Aegypto.
   <font size="2">
    10
   </font>
   Custodies huiuscemodi cultum statuto tempore a diebus in dies.
  </p>
  <p>
   <font size="2">
    11
   </font>
   Cumque introduxerit te Dominus in terram Chananaei, sicut iuravit tibi et patribus tuis, et dederit tibi eam:
   <font size="2">
    12
   </font>
   separabis omne quod aperit vulvam Domino, et quod primitivum est in pecoribus tuis: quidquid habueris masculini sexus, consecrabis Domino.
   <font size="2">
    13
   </font>
   Primogenitum asini mutabis ove: quod si non redemeris, interficies. Omne autem primogenitum hominis de filiis tuis, pretio redimes.
   <font size="2">
    14
   </font>
   Cumque interrogaverit te filius tuus cras, dicens: Quid est hoc? respondebis ei: In manu forti eduxit nos Dominus de terra Aegypti, de domo servitutis.
   <font size="2">
    15
   </font>
   Nam cum induratus esset Pharao, et nollet nos dimittere, occidit Dominus omne primogenitum in terra Aegypti, a primogenito hominis usque ad primogenitum iumentorum: idcirco immolo Domino omne quod aperit vulvam masculini sexus, et omnia primogenita filiorum meorum redimo.
   <font size="2">
    16
   </font>
   Erit igitur quasi signum in manu tua, et quasi appensum quid, ob recordationem, inter oculos tuos: eo quod in manu forti eduxit nos Dominus de Aegypto.
  </p>
  <p>
   <font size="2">
    17
   </font>
   Igitur cum emisisset Pharao populum, non eos duxit Deus per viam terrae Philisthiim quae vicina est: reputans ne forte poeniteret eum, si vidisset adversum se bella consurgere, et reverteretur in Aegyptum.
   <font size="2">
    18
   </font>
   Sed circumduxit per viam deserti, quae est iuxta mare Rubrum: et armati ascenderunt filii Israel de terra Aegypti.
   <font size="2">
    19
   </font>
   Tulit quoque Moyses ossa Ioseph secum: eo quod adiurasset filios Israel, dicens: Visitabit vos Deus; efferte ossa mea hinc vobiscum.
  </p>
  <p>
   <font size="2">
    20
   </font>
   Profectique de Socoth castrametati sunt in Etham, in extremis finibus solitudinis.
   <font size="2">
    21
   </font>
   Dominus autem praecedebat eos ad ostendendam viam per diem in columna nubis, et per noctem in columna ignis: ut dux esset itineris utroque tempore.
   <font size="2">
    22
   </font>
   Numquam defuit columna nubis per diem, nec columna ignis per noctem, coram populo.
  </p>
  <p>
   <a name="14">
    [14]
   </a>
   <font size="2">
    1
   </font>
   Locutusque est autem Dominus ad Moysen, dicens:
   <font size="2">
    2
   </font>
   Loquere filiis Israel: Reversi castrametentur e regione Phihahiroth, quae est inter Magdalum et mare contra Beelsephon: in conspectu eius castra ponetis super mare.
   <font size="2">
    3
   </font>
   Dicturusque est Pharao super filiis Israel: Coarctati sunt in terra; conclusit eos desertum.
   <font size="2">
    4
   </font>
   Et indurabo cor eius, ac persequetur vos: et glorificabor in Pharaone, et in omni exercitu eius; scientque Aegyptii quia ego sum Dominus. Feceruntque ita.
  </p>
  <p>
   <font size="2">
    5
   </font>
   Et nuntiatum est regi Aegyptiorum quod fugisset populus: immutatumque est cor Pharaonis et servorum eius super populo, et dixerunt: Quid voluimus facere ut dimitteremus Israel, ne serviret nobis?
   <font size="2">
    6
   </font>
   Iunxit ergo currum, et omnem populum suum assumpsit secum.
   <font size="2">
    7
   </font>
   Tulitque sexcentos currus electos, et quidquid in Aegypto curruum fuit: et duces totius exercitus.
   <font size="2">
    8
   </font>
   Induravitque Dominus cor Pharaonis regis Aegypti, et persecutus est filios Israel: at illi egressi sunt in manu excelsa.
   <font size="2">
    9
   </font>
   Cumque persequerentur Aegyptii vestigia praecedentium, repererunt eos in castris super mare: omnis equitatus et currus Pharaonis, et universus exercitus, erant in Phihahiroth contra Beelsephon.
  </p>
  <p>
   <font size="2">
    10
   </font>
   Cumque appropinquasset Pharao, levantes filii Israel oculos, viderunt Aegyptios post se, et timuerunt valde: clamaveruntque ad Dominum,
   <font size="2">
    11
   </font>
   et dixerunt ad Moysen: Forsitan non erant sepulchra in Aegypto, ideo tulisti nos ut moreremur in solitudine: quid hoc facere voluisti, ut educeres nos ex Aegypto?
   <font size="2">
    12
   </font>
   nonne iste est sermo, quem loquebamur ad te in Aegypto, dicentes: Recede a nobis, ut serviamus Aegyptiis? multo enim melius erat servire eis, quam mori in solitudine.
   <font size="2">
    13
   </font>
   Et ait Moyses ad populum: Nolite timere: state, et videte magnalia Domini quae facturus est hodie: Aegyptios enim, quos nunc videtis, nequaquam ultra videbitis usque in sempiternum.
   <font size="2">
    14
   </font>
   Dominus pugnabit pro vobis, et vos tacebitis.
   <font size="2">
    15
   </font>
   Dixitque Dominus ad Moysen: Quid clamas ad me? loquere filiis Israel ut proficiscantur.
   <font size="2">
    16
   </font>
   Tu autem eleva virgam tuam, et extende manum tuam super mare, et divide illud: ut gradiantur filii Israel in medio mari per siccum.
   <font size="2">
    17
   </font>
   Ego autem indurabo cor Aegyptiorum ut persequantur vos: et glorificabor in Pharaone, et in omni exercitu eius, et in curribus et in equitibus illius.
   <font size="2">
    18
   </font>
   Et scient Aegyptii quia ego sum Dominus cum glorificatus fuero in Pharaone, et in curribus atque in equitibus eius.
  </p>
  <p>
   <font size="2">
    19
   </font>
   Tollensque se angelus Dei, qui praecedebat castra Israel, abiit post eos: et cum eo pariter columna nubis, priora dimittens, post tergum
   <font size="2">
    20
   </font>
   stetit, inter castra Aegyptiorum et castra Israel: et erat nubes tenebrosa, et illuminans noctem, ita ut ad se invicem toto noctis tempore accedere non valerent.
  </p>
  <p>
   <font size="2">
    21
   </font>
   Cumque extendisset Moyses manum super mare, abstulit illud Dominus flante vento vehementi et urente tota nocte, et vertit in siccum: divisaque est aqua.
   <font size="2">
    22
   </font>
   Et ingressi sunt filii Israel per medium sicci maris: erat enim aqua quasi murus a dextra eorum et laeva.
   <font size="2">
    23
   </font>
   Persequentesque Aegyptii ingressi sunt post eos, et omnis equitatus Pharaonis, currus eius et equites per medium maris.
   <font size="2">
    24
   </font>
   Iamque advenerat vigilia matutina, et ecce respiciens Dominus super castra Aegyptiorum per columnam ignis et nubis, interfecit exercitum eorum,
   <font size="2">
    25
   </font>
   et subvertit rotas curruum, ferebanturque in profundum. Dixerunt ergo Aegyptii: Fugiamus Israelem: Dominus enim pugnat pro eis contra nos.
  </p>
  <p>
   <font size="2">
    26
   </font>
   Et ait Dominus ad Moysen: Extende manum tuam super mare, ut revertantur aquae ad Aegyptios super currus et equites eorum.
   <font size="2">
    27
   </font>
   Cumque extendisset Moyses manum contra mare, reversum est primo diluculo ad priorem locum: fugientibusque Aegyptiis occurrerunt aquae, et involvit eos Dominus in mediis fluctibus.
   <font size="2">
    28
   </font>
   Reversaeque sunt aquae, et operuerunt currus et equites cuncti exercitus Pharaonis, qui sequentes ingressi fuerant mare: nec unus quidem superfuit ex eis.
   <font size="2">
    29
   </font>
   Filii autem Israel perrexerunt per medium sicci maris, et aquae eis erant quasi pro muro a dextris et a sinistris:
   <font size="2">
    30
   </font>
   liberavitque Dominus in die illa Israel de manu Aegyptiorum.
  </p>
  <p>
   <font size="2">
    31
   </font>
   Et viderunt Aegyptios mortuos super littus maris, et manum magnam quam exercuerat Dominus contra eos: timuitque populus Dominum, et crediderunt Domino, et Moysi servo eius.
  </p>
  <p>
   <a name="15">
    [15]
   </a>
   <font size="2">
    1
   </font>
   Tunc cecinit Moyses et filii Israel carmen hoc Domino, et dixerunt: Cantemus Domino: gloriose enim magnificatus est, equum et ascensorem deiecit in mare.
   <font size="2">
    2
   </font>
   Fortitudo mea, et laus mea Dominus, et factus est mihi in salutem: iste Deus meus, et glorificabo eum: Deus patris mei, et exaltabo eum.
   <font size="2">
    3
   </font>
   Dominus quasi vir pugnator, Omnipotens nomen eius,
   <font size="2">
    4
   </font>
   currus Pharaonis et exercitum eius proiecit in mare: electi principes eius submersi sunt in mari Rubro.
   <font size="2">
    5
   </font>
   Abyssi operuerunt eos; descenderunt in profundum quasi lapis.
   <font size="2">
    6
   </font>
   Dextera tua, Domine, magnificata est in fortitudine: dextera tua, Domine, percussit inimicum.
   <font size="2">
    7
   </font>
   Et in multitudine gloriae tuae deposuisti adversarios tuos: misisti iram tuam, quae devoravit eos sicut stipulam.
   <font size="2">
    8
   </font>
   Et in spiritu furoris tui congregatae sunt aquae: stetit unda fluens, congregata sunt abyssi in medio mari.
   <font size="2">
    9
   </font>
   Dixit inimicus: Persequar et comprehendam, dividam spolia, implebitur anima mea: evaginabo gladium meum, interficiet eos manus mea.
   <font size="2">
    10
   </font>
   Flavit spiritus tuus, et operuit eos mare: submersi sunt quasi plumbum in aquis vehementibus.
   <font size="2">
    11
   </font>
   Quis similis tui in fortibus, Domine? quis similis tui, magnificus in sanctitate, terribilis atque laudabilis, faciens mirabilia?
   <font size="2">
    12
   </font>
   Extendisti manum tuam, et devoravit eos terra.
   <font size="2">
    13
   </font>
   Dux fuisti in misericordia tua populo quem redemisti: et portasti eum in fortitudine tua, ad habitaculum sanctum tuum.
   <font size="2">
    14
   </font>
   Ascenderunt populi, et irati sunt: dolores obtinuerunt habitatores Philisthiim.
   <font size="2">
    15
   </font>
   Tunc conturbati sunt principes Edom, robustos Moab obtinuit tremor: obriguerunt omnes habitatores Chanaan.
   <font size="2">
    16
   </font>
   Irruat super eos formido et pavor, in magnitudine brachii tui: fiant immobiles quasi lapis, donec pertranseat populus tuus, Domine, donec pertranseat populus tuus iste, quem possedisti.
   <font size="2">
    17
   </font>
   Introduces eos, et plantabis in monte haereditatis tuae, firmissimo habitaculo tuo quod operatus es, Domine: sanctuarium tuum, Domine, quod firmaverunt manus tuae.
   <font size="2">
    18
   </font>
   Dominus regnabit in aeternum et ultra.
  </p>
  <p>
   <font size="2">
    19
   </font>
   Ingressus est enim eques Pharao cum curribus et equitibus eius in mare: et reduxit super eos Dominus aquas maris: filii autem Israel ambulaverunt per siccum in medio eius.
  </p>
  <p>
   <font size="2">
    20
   </font>
   Sumpsit ergo Maria prophetissa, soror Aaron, tympanum in manu sua: egressaeque sunt omnes mulieres post eam cum tympanis et choris,
   <font size="2">
    21
   </font>
   quibus praecinebat, dicens: Cantemus Domino, gloriose enim magnificatus est: equum et ascensorem eius deiecit in mare.
  </p>
  <p>
   <font size="2">
    22
   </font>
   Tulit autem Moyses Israel de mari Rubro, et egressi sunt in desertum Sur: ambulaveruntque tribus diebus per solitudinem, et non inveniebant aquam.
   <font size="2">
    23
   </font>
   Et venerunt in Mara, nec poterant bibere aquas de Mara, eo quod essent amarae: unde et congruum loco nomen imposuit, vocans illum Mara, id est, amaritudinem.
   <font size="2">
    24
   </font>
   Et murmuravit populus contra Moysen, dicens: Quid bibemus?
   <font size="2">
    25
   </font>
   At ille clamavit ad Dominum, qui ostendit ei lignum: quod cum misisset in aquas, in dulcedinem versae sunt: ibi constituit ei praecepta, atque iudicia, et ibi tentavit eum,
   <font size="2">
    26
   </font>
   dicens: Si audieris vocem Domini Dei tui, et quod rectum est coram eo feceris, et obedieris mandatis eius, custodierisque omnia praecepta illius, cunctum languorem, quem posui in Aegypto, non inducam super te: ego enim Dominus sanator tuus.
  </p>
  <p>
   <font size="2">
    27
   </font>
   Venerunt autem in Elim filii Israel, ubi erant duodecim fontes aquarum, et septuaginta palmae: et castrametati sunt iuxta aquas.
  </p>
  <p>
   <a name="16">
    [16]
   </a>
   <font size="2">
    1
   </font>
   Profectique sunt de Elim, et venit omnis multitudo filiorum Israel in desertum Sin, quod est inter Elim et Sinai, quintodecimo die mensis secundi, postquam egressi sunt de terra Aegypti.
  </p>
  <p>
   <font size="2">
    2
   </font>
   Et murmuravit omnis congregatio filiorum Israel contra Moysen et Aaron in solitudine.
   <font size="2">
    3
   </font>
   Dixeruntque filii Israel ad eos: Utinam mortui essemus per manum Domini in terra Aegypti, quando sedebamus super ollas carnium, et comedebamus panem in saturitate: cur eduxistis nos in desertum istud, ut occideretis omnem multitudinem fame?
  </p>
  <p>
   <font size="2">
    4
   </font>
   Dixit autem Dominus ad Moysen: Ecce ego pluam vobis panes de caelo: egrediatur populus, et colligat quae sufficiunt per singulos dies: ut tentem eum utrum ambulet in lege mea, an non.
   <font size="2">
    5
   </font>
   Die autem sexto parent quod inferant: et sit duplum quam colligere solebant per singulos dies.
  </p>
  <p>
   <font size="2">
    6
   </font>
   Dixeruntque Moyses et Aaron ad omnes filios Israel: Vespere scietis quod Dominus eduxerit vos de terra Aegypti,
   <font size="2">
    7
   </font>
   et mane videbitis gloriam Domini: audivit enim murmur vestrum contra Dominum: nos vero quid sumus, quia mussitastis contra nos?
  </p>
  <p>
   <font size="2">
    8
   </font>
   Et ait Moyses: Dabit vobis Dominus vespere carnes edere, et mane panes in saturitate: eo quod audierit murmurationes vestras quibus murmurati estis contra eum: nos enim quid sumus? nec contra nos est murmur vestrum, sed contra Dominum.
  </p>
  <p>
   <font size="2">
    9
   </font>
   Dixit quoque Moyses ad Aaron: Dic universae congregationi filiorum Israel: Accedite coram Domino: audivit enim murmur vestrum.
   <font size="2">
    10
   </font>
   Cumque loqueretur Aaron ad omnem coetum filiorum Israel, respexerunt ad solitudinem: et ecce gloria Domini apparuit in nube.
   <font size="2">
    11
   </font>
   Locutus est autem Dominus ad Moysen, dicens:
   <font size="2">
    12
   </font>
   Audivi murmurationes filiorum Israel. Loquere ad eos: Vespere comedetis carnes, et mane saturabimini panibus: scietisque quod ego sum Dominus Deus vester.
  </p>
  <p>
   <font size="2">
    13
   </font>
   Factum est ergo vespere, et ascendens coturnix, cooperuit castra: mane quoque ros iacuit per circuitum castrorum.
  </p>
  <p>
   <font size="2">
    14
   </font>
   Cumque operuisset superficiem terrae, apparuit in solitudine minutum, et quasi pilo tusum in similitudinem pruinae super terram.
   <font size="2">
    15
   </font>
   Quod cum vidissent filii Israel, dixerunt ad invicem: Manhu? quod significat: Quid est hoc? ignorabant enim quid esset. Quibus ait Moyses: Iste est panis quem Dominus dedit vobis ad vescendum.
   <font size="2">
    16
   </font>
   Hic est sermo, quem praecepit Dominus: Colligat unusquisque ex eo quantum sufficit ad vescendum: gomor per singula capita, iuxta numerum animarum vestrarum quae habitant in tabernaculo sic tolletis.
   <font size="2">
    17
   </font>
   Feceruntque ita filii Israel: et collegerunt, alius plus, alius minus.
   <font size="2">
    18
   </font>
   Et mensi sunt ad mensuram gomor: nec qui plus collegerat, habuit amplius: nec qui minus paraverat, reperit minus: sed singuli iuxta id quod edere poterant, congregaverunt.
  </p>
  <p>
   <font size="2">
    19
   </font>
   Dixitque Moyses ad eos: Nullus relinquat ex eo in mane.
   <font size="2">
    20
   </font>
   Qui non audierunt eum, sed dimiserunt quidam ex eis usque mane, et scatere coepit vermibus, atque computruit: et iratus est contra eos Moyses.
   <font size="2">
    21
   </font>
   Colligebant autem mane singuli, quantum sufficere poterat ad vescendum: cumque incaluisset sol, liquefiebat.
  </p>
  <p>
   <font size="2">
    22
   </font>
   In die autem sexta collegerunt cibos duplices, id est, duo gomor per singulos homines: venerunt autem omnes principes multitudinis, et narraverunt Moysi.
   <font size="2">
    23
   </font>
   Qui ait eis: Hoc est quod locutus est Dominus: Requies sabbati sanctificata est Domino cras: quodcumque operandum est, facite, et quae coquenda sunt coquite: quidquid autem reliquum fuerit, reponite usque in mane.
   <font size="2">
    24
   </font>
   Feceruntque ita ut praeceperat Moyses, et non computruit, neque vermis inventus est in eo.
   <font size="2">
    25
   </font>
   Dixitque Moyses: Comedite illud hodie, quia sabbatum est Domini: non invenietur hodie in agro.
   <font size="2">
    26
   </font>
   Sex diebus colligite: in die autem septimo sabbatum est Domini, idcirco non invenietur.
  </p>
  <p>
   <font size="2">
    27
   </font>
   Venitque septima dies: et egressi de populo ut colligerent, non invenerunt.
   <font size="2">
    28
   </font>
   Dixit autem Dominus ad Moysen: Usquequo non vultis custodire mandata mea et legem meam?
   <font size="2">
    29
   </font>
   videte quod Dominus dederit vobis sabbatum, et propter hoc die sexta tribuit vobis cibos duplices: maneat unusquisque apud semetipsum; nullus egrediatur de loco suo die septimo.
   <font size="2">
    30
   </font>
   Et sabbatizavit populus die septimo.
  </p>
  <p>
   <font size="2">
    31
   </font>
   Appellavitque domus Israel nomen eius Man: quod erat quasi semen coriandri album, gustusque eius quasi similae cum melle.
  </p>
  <p>
   <font size="2">
    32
   </font>
   Dixit autem Moyses: Iste est sermo, quem praecepit Dominus: Imple gomor ex eo, et custodiatur in futuras retro generationes: ut noverint panem, quo alui vos in solitudine, quando educti estis de terra Aegypti.
   <font size="2">
    33
   </font>
   Dixitque Moyses ad Aaron: Sume vas unum, et mitte ibi man, quantum potest capere gomor, et repone coram Domino ad servandum in generationes vestras,
   <font size="2">
    34
   </font>
   sicut praecepit Dominus Moysi. Posuitque illud Aaron in tabernaculo reservandum.
  </p>
  <p>
   <font size="2">
    35
   </font>
   Filii autem Israel comederunt man quadraginta annis, donec venirent in terram habitabilem: hoc cibo aliti sunt, usquequo tangerent fines terrae Chanaan.
   <font size="2">
    36
   </font>
   Gomor autem decima pars est ephi.
  </p>
  <p>
   <a name="17">
    [17]
   </a>
   <font size="2">
    1
   </font>
   Igitur profecta omnis multitudo filiorum Israel de deserto Sin per mansiones suas, iuxta sermonem Domini, castrametati sunt in Raphidim, ubi non erat aqua ad bibendum populo.
   <font size="2">
    2
   </font>
   Qui iurgatus contra Moysen, ait: Da nobis aquam, ut bibamus. Quibus respondit Moyses: Quid iurgamini contra me? cur tentatis Dominum?
   <font size="2">
    3
   </font>
   Sitivit ergo ibi populus prae aquae penuria, et murmuravit contra Moysen, dicens: Cur fecisti nos exire de Aegypto, ut occideres nos, et liberos nostros, ac iumenta siti?
   <font size="2">
    4
   </font>
   Clamavit autem Moyses ad Dominum, dicens: Quid faciam populo huic? adhuc paululum, et lapidabit me.
   <font size="2">
    5
   </font>
   Et ait Dominus ad Moysen: Antecede populum, et sume tecum de senioribus Israel: et virgam qua percussisti fluvium, tolle in manu tua, et vade.
   <font size="2">
    6
   </font>
   En ego stabo ibi coram te, supra petram Horeb: percutiesque petram, et exibit ex ea aqua, ut bibat populus. Fecit Moyses ita coram senioribus Israel:
   <font size="2">
    7
   </font>
   et vocavit nomen loci illius, Tentatio, propter iurgium filiorum Israel, et quia tentaverunt Dominum, dicentes: Estne Dominus in nobis, an non?
  </p>
  <p>
   <font size="2">
    8
   </font>
   Venit autem Amalec, et pugnabat contra Israel in Raphidim.
   <font size="2">
    9
   </font>
   Dixitque Moyses ad Iosue: Elige viros: et egressus, pugna contra Amalec: cras ego stabo in vertice collis, habens virgam Dei in manu mea.
   <font size="2">
    10
   </font>
   Fecit Iosue ut locutus erat Moyses, et pugnavit contra Amalec: Moyses autem et Aaron et Hur ascenderunt super verticem collis.
   <font size="2">
    11
   </font>
   Cumque levaret Moyses manus, vincebat Israel: sin autem paululum remisisset, superabat Amalec.
   <font size="2">
    12
   </font>
   Manus autem Moysi erant graves: sumentes igitur lapidem, posuerunt subter eum, in quo sedit: Aaron autem et Hur sustentabant manus eius ex utraque parte. Et factum est ut manus illius non lassarentur usque ad occasum solis.
   <font size="2">
    13
   </font>
   Fugavitque Iosue Amalec, et populum eius in ore gladii.
   <font size="2">
    14
   </font>
   Dixit autem Dominus ad Moysen: Scribe hoc ob monimentum in libro, et trade auribus Iosue: delebo enim memoriam Amalec sub caelo.
   <font size="2">
    15
   </font>
   Aedificavitque Moyses altare: et vocavit nomen eius, Dominus exaltatio mea, dicens:
   <font size="2">
    16
   </font>
   Quia manus solii Domini, et bellum Domini erit contra Amalec, a generatione in generationem.
  </p>
  <p>
   <a name="18">
    [18]
   </a>
   <font size="2">
    1
   </font>
   Cumque audisset Iethro, sacerdos Madian, cognatus Moysi, omnia quae fecerat Deus Moysi, et Israeli populo suo, et quod eduxisset Dominus Israel de Aegypto,
   <font size="2">
    2
   </font>
   tulit Sephoram uxorem Moysi quam remiserat,
   <font size="2">
    3
   </font>
   et duos filios eius: quorum unus vocabatur Gersam, dicente patre: Advena fui in terra aliena;
   <font size="2">
    4
   </font>
   alter vero Eliezer: Deus enim, ait, patris mei adiutor meus, et eruit me de gladio Pharaonis.
   <font size="2">
    5
   </font>
   Venit ergo Iethro cognatus Moysi, et filii eius, et uxor eius ad Moysen in desertum, ubi erat castrametatus iuxta montem Dei.
   <font size="2">
    6
   </font>
   Et mandavit Moysi, dicens: Ego Iethro cognatus tuus venio ad te, et uxor tua, et duo filii cum ea.
  </p>
  <p>
   <font size="2">
    7
   </font>
   Qui egressus in occursum cognati sui, adoravit, et osculatus est eum: salutaveruntque se mutuo verbis pacificis. Cumque intrasset tabernaculum,
   <font size="2">
    8
   </font>
   narravit Moyses cognato suo cuncta quae fecerat Dominus Pharaoni et Aegyptiis propter Israel: universumque laborem, qui accidisset eis in itinere, et quod liberaverat eos Dominus.
   <font size="2">
    9
   </font>
   Laetatusque est Iethro super omnibus bonis, quae fecerat Dominus Israeli, eo quod eruisset eum de manu Aegyptiorum.
   <font size="2">
    10
   </font>
   Et ait: Benedictus Dominus, qui liberavit vos de manu Aegyptiorum, et de manu Pharaonis; qui eruit populum suum de manu Aegypti.
   <font size="2">
    11
   </font>
   Nunc cognovi, quia magnus Dominus super omnes deos: eo quod superbe egerint contra illos.
   <font size="2">
    12
   </font>
   Obtulit ergo Iethro cognatus Moysi holocausta et hostias Deo: veneruntque Aaron et omnes seniores Israel, ut comederent panem cum eo coram Deo.
  </p>
  <p>
   <font size="2">
    13
   </font>
   Altera autem die sedit Moyses ut iudicaret populum, qui assistebat Moysi a mane usque ad vesperam.
   <font size="2">
    14
   </font>
   Quod cum vidisset cognatus eius, omnia scilicet quae agebat in populo, ait: Quid est hoc quod facis in plebe? cur solus sedes, et omnis populus praestolatur de mane usque ad vesperam?
   <font size="2">
    15
   </font>
   Cui respondit Moyses: Venit ad me populus quaerens sententiam Dei:
   <font size="2">
    16
   </font>
   cumque acciderit eis aliqua disceptatio, veniunt ad me ut iudicem inter eos, et ostendam praecepta Dei, et leges eius.
   <font size="2">
    17
   </font>
   At ille: Non bonam, inquit, rem facis.
   <font size="2">
    18
   </font>
   Stulto labore consumeris et tu, et populus iste qui tecum est: ultra vires tuas est negotium; solus illud non poteris sustinere.
   <font size="2">
    19
   </font>
   Sed audi verba mea atque consilia, et erit Deus tecum. Esto tu populo in his quae ad Deum pertinent, ut referas quae dicuntur ad eum:
   <font size="2">
    20
   </font>
   ostendasque populo caeremonias et ritum colendi, viamque per quam ingredi debeant, et opus quod facere debeant.
   <font size="2">
    21
   </font>
   Provide autem de omni plebe viros potentes, et timentes Deum, in quibus sit veritas, et qui oderint avaritiam, et constitue ex eis tribunos, et centuriones, et quinquagenarios, et decanos,
   <font size="2">
    22
   </font>
   qui iudicent populum omni tempore: quidquid autem maius fuerit, referant ad te, et ipsi minora tantummodo iudicent: leviusque sit tibi, partito in alios onere.
   <font size="2">
    23
   </font>
   Si hoc feceris, implebis imperium Dei, et praecepta eius poteris sustentare: et omnis hic populus revertetur ad loca sua cum pace.
  </p>
  <p>
   <font size="2">
    24
   </font>
   Quibus auditis, Moyses fecit omnia quae ille suggesserat.
   <font size="2">
    25
   </font>
   Et electis viris strenuis de cuncto Israel, constituit eos principes populi, tribunos, et centuriones, et quinquagenarios, et decanos.
   <font size="2">
    26
   </font>
   Qui iudicabant plebem omni tempore: quidquid autem gravius erat, referebant ad eum, faciliora tantummodo iudicantes.
   <font size="2">
    27
   </font>
   Dimisitque cognatum suum: qui reversus abiit in terram suam.
  </p>
  <p>
   <a name="19">
    [19]
   </a>
   <font size="2">
    1
   </font>
   Mense tertio egressionis Israel de terra Aegypti, in die hac venerunt in solitudinem Sinai.
   <font size="2">
    2
   </font>
   Nam profecti de Raphidim, et pervenientes usque in desertum Sinai, castrametati sunt in eodem loco, ibique Israel fixit tentoria e regione montis.
  </p>
  <p>
   <font size="2">
    3
   </font>
   Moyses autem ascendit ad Deum: vocavitque eum Dominus de monte, et ait: Haec dices domui Iacob, et annuntiabis filiis Israel:
   <font size="2">
    4
   </font>
   Vos ipsi vidistis quae fecerim Aegyptiis, quomodo portaverim vos super alas aquilarum, et assumpserim mihi.
   <font size="2">
    5
   </font>
   Si ergo audieritis vocem meam, et custodieritis pactum meum, eritis mihi in peculium de cunctis populis: mea est enim omnis terra:
   <font size="2">
    6
   </font>
   et vos eritis mihi in regnum sacerdotale, et gens sancta. Haec sunt verba quae loqueris ad filios Israel.
  </p>
  <p>
   <font size="2">
    7
   </font>
   Venit Moyses: et convocatis maioribus natu populi, exposuit omnes sermones quos mandaverat Dominus.
   <font size="2">
    8
   </font>
   Responditque omnis populus simul: Cuncta quae locutus est Dominus, faciemus. Cumque retulisset Moyses verba populi ad Dominum,
   <font size="2">
    9
   </font>
   ait ei Dominus: Iam nunc veniam ad te in caligine nubis, ut audiat me populus loquentem ad te, et credat tibi in perpetuum. Nuntiavit ergo Moyses verba populi ad Dominum.
   <font size="2">
    10
   </font>
   Qui dixit ei: Vade ad populum, et sanctifica illos hodie, et cras, laventque vestimenta sua.
   <font size="2">
    11
   </font>
   Et sint parati in diem tertium: in die enim tertia descendet Dominus coram omni plebe super montem Sinai.
   <font size="2">
    12
   </font>
   Constituesque terminos populo per circuitum, et dices ad eos: Cavete ne ascendatis in montem, nec tangatis fines illius: omnis qui tetigerit montem, morte morietur.
   <font size="2">
    13
   </font>
   Manus non tanget eum, sed lapidibus opprimetur, aut confodietur iaculis: sive iumentum fuerit, sive homo, non vivet: cum coeperit clangere buccina, tunc ascendant in montem.
   <font size="2">
    14
   </font>
   Descenditque Moyses de monte ad populum, et sanctificavit eum. Cumque lavissent vestimenta sua,
   <font size="2">
    15
   </font>
   ait ad eos: Estote parati in diem tertium, et ne appropinquetis uxoribus vestris.
  </p>
  <p>
   <font size="2">
    16
   </font>
   Iamque advenerat tertius dies, et mane inclaruerat: et ecce coeperunt audiri tonitrua, ac micare fulgura, et nubes densissima operire montem, clangorque buccinae vehementius perstrepebat: et timuit populus qui erat in castris.
   <font size="2">
    17
   </font>
   Cumque eduxisset eos Moyses in occursum Dei de loco castrorum, steterunt ad radices montis.
   <font size="2">
    18
   </font>
   Totus autem mons Sinai fumabat, eo quod descendisset Dominus super eum in igne: et ascenderet fumus ex eo quasi de fornace, eratque omnis mons terribilis.
   <font size="2">
    19
   </font>
   Et sonitus buccinae paulatim crescebat in maius, et prolixius tendebatur: Moyses loquebatur, et Deus respondebat ei.
  </p>
  <p>
   <font size="2">
    20
   </font>
   Descenditque Dominus super montem Sinai in ipso montis vertice, et vocavit Moysen in cacumen eius. Quo cum ascendisset,
   <font size="2">
    21
   </font>
   dixit ad eum: Descende, et contestare populum: ne forte velit transcendere terminos ad videndum Dominum, et pereat ex eis plurima multitudo.
   <font size="2">
    22
   </font>
   Sacerdotes quoque qui accedunt ad Dominum, sanctificentur, ne percutiat eos.
   <font size="2">
    23
   </font>
   Dixitque Moyses ad Dominum: Non poterit vulgus ascendere in montem Sinai: tu enim testificatus es, et iussisti, dicens: Pone terminos circa montem, et sanctifica illum.
   <font size="2">
    24
   </font>
   Cui ait Dominus: Vade, descende: ascendesque tu, et Aaron tecum: sacerdotes autem et populus ne transeant terminos, nec ascendant ad Dominum, ne forte interficiat illos.
   <font size="2">
    25
   </font>
   Descenditque Moyses ad populum, et omnia narravit eis.
  </p>
  <p>
   <a name="20">
    [20]
   </a>
   <font size="2">
    1
   </font>
   Locutusque est Dominus cunctos sermones hos:
  </p>
  <p>
   <font size="2">
    2
   </font>
   Ego sum Dominus Deus tuus, qui eduxi te de terra Aegypti, de domo servitutis.
  </p>
  <p>
   <font size="2">
    3
   </font>
   Non habebis deos alienos coram me.
  </p>
  <p>
   <font size="2">
    4
   </font>
   Non facies tibi sculptile, neque omnem similitudinem quae est in caelo desuper, et quae in terra deorsum, nec eorum quae sunt in aquis sub terra.
   <font size="2">
    5
   </font>
   Non adorabis ea, neque coles: ego sum Dominus Deus tuus fortis, zelotes, visitans iniquitatem patrum in filios, in tertiam et quartam generationem eorum qui oderunt me:
   <font size="2">
    6
   </font>
   et faciens misericordiam in millia his qui diligunt me, et custodiunt praecepta mea.
  </p>
  <p>
   <font size="2">
    7
   </font>
   Non assumes nomen Domini Dei tui in vanum: nec enim habebit insontem Dominus eum qui assumpserit nomen Domini Dei sui frustra.
  </p>
  <p>
   <font size="2">
    8
   </font>
   Memento ut diem sabbati sanctifices.
   <font size="2">
    9
   </font>
   Sex diebus operaberis, et facies omnia opera tua.
   <font size="2">
    10
   </font>
   Septimo autem die sabbatum Domini Dei tui est: non facies omne opus in eo, tu, et filius tuus et filia tua, servus tuus et ancilla tua, iumentum tuum, et advena qui est intra portas tuas.
   <font size="2">
    11
   </font>
   Sex enim diebus fecit Dominus caelum et terram, et mare, et omnia quae in eis sunt, et requievit in die septimo: idcirco benedixit Dominus diei sabbati, et sanctificavit eum.
  </p>
  <p>
   <font size="2">
    12
   </font>
   Honora patrem tuum et matrem tuam, ut sis longaevus super terram, quam Dominus Deus tuus dabit tibi.
  </p>
  <p>
   <font size="2">
    13
   </font>
   Non occides.
  </p>
  <p>
   <font size="2">
    14
   </font>
   Non moechaberis.
  </p>
  <p>
   <font size="2">
    15
   </font>
   Non furtum facies.
   <font size="2">
    16
   </font>
   Non loqueris contra proximum tuum falsum testimonium.
  </p>
  <p>
   <font size="2">
    17
   </font>
   Non concupisces domum proximi tui, nec desiderabis uxorem eius, non servum, non ancillam, non bovem, non asinum, nec omnia quae illius sunt.
  </p>
  <p>
   <font size="2">
    18
   </font>
   Cunctus autem populus videbat voces et lampades, et sonitum buccinae, montemque fumantem: et perterriti ac pavore concussi, steterunt procul,
   <font size="2">
    19
   </font>
   dicentes Moysi: Loquere tu nobis, et audiemus: non loquatur nobis Dominus, ne forte moriamur.
   <font size="2">
    20
   </font>
   Et ait Moyses ad populum: Nolite timere: ut enim probaret vos venit Deus, et ut terror illius esset in vobis, et non peccaretis.
   <font size="2">
    21
   </font>
   Stetitque populus de longe. Moyses autem accessit ad caliginem in qua erat Deus.
  </p>
  <p>
   <font size="2">
    22
   </font>
   Dixit praeterea Dominus ad Moysen: Haec dices filiis Israel: Vos vidistis quod de caelo locutus sim vobis.
   <font size="2">
    23
   </font>
   Non facietis deos argenteos, nec deos aureos facietis vobis.
   <font size="2">
    24
   </font>
   Altare de terra facietis mihi, et offeretis super eo holocausta et pacifica vestra, oves vestras et boves in omni loco in quo memoria fuerit nominis mei: veniam ad te, et benedicam tibi.
   <font size="2">
    25
   </font>
   Quod si altare lapideum feceris mihi, non aedificabis illud de sectis lapidibus: si enim levaveris cultrum super eo, polluetur.
   <font size="2">
    26
   </font>
   Non ascendes per gradus ad altare meum, ne reveletur turpitudo tua.
  </p>
  <p>
   <a name="21">
    [21]
   </a>
   <font size="2">
    1
   </font>
   Haec sunt iudicia quae propones eis.
   <font size="2">
    2
   </font>
   Si emeris servum hebraeum, sex annis serviet tibi: in septimo egredietur liber gratis.
   <font size="2">
    3
   </font>
   Cum quali veste intraverit, cum tali exeat: si habens uxorem, et uxor egredietur simul.
   <font size="2">
    4
   </font>
   Sin autem dominus dederit illi uxorem, et pepererit filios et filias: mulier et liberi eius erunt domini sui, ipse vero exibit cum vestitu suo.
   <font size="2">
    5
   </font>
   Quod si dixerit servus: Diligo dominum meum et uxorem ac liberos; non egrediar liber:
   <font size="2">
    6
   </font>
   offeret eum dominus diis, et applicabitur ad ostium et postes, perforabitque aurem eius subula: et erit ei servus in saeculum.
   <font size="2">
    7
   </font>
   Si quis vendiderit filiam suam in famulam, non egredietur sicut ancillae exire consueverunt.
   <font size="2">
    8
   </font>
   Si displicuerit oculis domini sui cui tradita fuerat, dimittet eam: populo autem alieno vendendi non habebit potestatem, si spreverit eam.
   <font size="2">
    9
   </font>
   Sin autem filio suo desponderit eam, iuxta morem filiarum faciet illi.
   <font size="2">
    10
   </font>
   Quod si alteram ei acceperit, providebit puellae nuptias, et vestimenta, et pretium pudicitiae non negabit.
   <font size="2">
    11
   </font>
   Si tria ista non fecerit, egredietur gratis absque pecunia.
  </p>
  <p>
   <font size="2">
    12
   </font>
   Qui percusserit hominem volens occidere, morte moriatur.
   <font size="2">
    13
   </font>
   Qui autem non est insidiatus, sed Deus illum tradidit in manus eius, constituam tibi locum in quem fugere debeat.
   <font size="2">
    14
   </font>
   Si quis per industriam occiderit proximum suum, et per insidias: ab altari meo evelles eum, ut moriatur.
  </p>
  <p>
   <font size="2">
    15
   </font>
   Qui percusserit patrem suum aut matrem, morte moriatur.
  </p>
  <p>
   <font size="2">
    16
   </font>
   Qui furatus fuerit hominem, et vendiderit eum, convictus noxae, morte moriatur.
  </p>
  <p>
   <font size="2">
    17
   </font>
   Qui maledixerit patri suo, vel matri, morte moriatur.
  </p>
  <p>
   <font size="2">
    18
   </font>
   Si rixati fuerint viri, et percusserit alter proximum suum lapide vel pugno, et ille mortuus non fuerit, sed iacuerit in lectulo:
   <font size="2">
    19
   </font>
   si surrexerit, et ambulaverit foris super baculum suum, innocens erit qui percusserit, ita tamen ut operas eius et impensas in medicos restituat.
  </p>
  <p>
   <font size="2">
    20
   </font>
   Qui percusserit servum suum, vel ancillam virga, et mortui fuerint in manibus eius, criminis reus erit.
   <font size="2">
    21
   </font>
   Sin autem uno die vel duobus supervixerit, non subiacebit poenae, quia pecunia illius est.
  </p>
  <p>
   <font size="2">
    22
   </font>
   Si rixati fuerint viri, et percusserit quis mulierem praegnantem, et abortivum quidem fecerit, sed ipsa vixerit: subiacebit damno quantum maritus mulieris expetierit, et arbitri iudicaverint.
   <font size="2">
    23
   </font>
   Sin autem mors eius fuerit subsecuta, reddet animam pro anima,
   <font size="2">
    24
   </font>
   oculum pro oculo, dentem pro dente, manum pro manu, pedem pro pede,
   <font size="2">
    25
   </font>
   adustionem pro adustione, vulnus pro vulnere, livorem pro livore.
   <font size="2">
    26
   </font>
   Si percusserit quispiam oculum servi sui aut ancillae, et luscos eos fecerit, dimittet eos liberos pro oculo quem eruit.
   <font size="2">
    27
   </font>
   Dentem quoque si excusserit servo vel ancillae suae, similiter dimittet eos liberos.
  </p>
  <p>
   <font size="2">
    28
   </font>
   Si bos cornu percusserit virum aut mulierem, et mortui fuerint, lapidibus obruetur: et non comedentur carnes eius, dominus quoque bovis innocens erit.
   <font size="2">
    29
   </font>
   Quod si bos cornupeta fuerit ab heri et nudiustertius, et contestati sunt dominum eius, nec recluserit eum, occideritque virum aut mulierem: et bos lapidibus obruetur, et dominum eius occident.
   <font size="2">
    30
   </font>
   Quod si pretium fuerit ei impositum, dabit pro anima sua quidquid fuerit postulatus.
   <font size="2">
    31
   </font>
   Filium quoque et filiam si cornu percusserit, simili sententiae subiacebit.
   <font size="2">
    32
   </font>
   Si servum ancillamque invaserit, triginta siclos argenti domino dabit, bos vero lapidibus opprimetur.
  </p>
  <p>
   <font size="2">
    33
   </font>
   Si quis aperuerit cisternam, et foderit, et non operuerit eam, cecideritque bos aut asinus in eam,
   <font size="2">
    34
   </font>
   reddet dominus cisternae pretium iumentorum: quod autem mortuum est, ipsius erit.
  </p>
  <p>
   <font size="2">
    35
   </font>
   Si bos alienus bovem alterius vulneraverit, et ille mortuus fuerit: vendent bovem vivum, et divident pretium, cadaver autem mortui inter se dispertient.
   <font size="2">
    36
   </font>
   Sin autem sciebat quod bos cornupeta esset ab heri et nudiustertius, et non custodivit eum dominus suus: reddet bovem pro bove, et cadaver integrum accipiet.
  </p>
  <p>
   <a name="22">
    [22]
   </a>
   <font size="2">
    1
   </font>
   Si quis furatus fuerit bovem aut ovem, et occiderit vel vendiderit: quinque boves pro uno bove restituet, et quatuor oves pro una ove.
   <font size="2">
    2
   </font>
   Si effringens fur domum sive suffodiens fuerit inventus, et accepto vulnere mortuus fuerit, percussor non erit reus sanguinis.
   <font size="2">
    3
   </font>
   Quod si orto sole hoc fecerit, homicidium perpetravit, et ipse morietur. Si non habuerit quod pro furto reddat, ipse venundabitur.
   <font size="2">
    4
   </font>
   Si inventum fuerit apud eum quod furatus est, vivens: sive bos, sive asinus, sive ovis, duplum restituet.
  </p>
  <p>
   <font size="2">
    5
   </font>
   Si laeserit quispiam agrum vel vineam, et dimiserit iumentum suum ut depascatur aliena: quidquid optimum habuerit in agro suo, vel in vinea, pro damni aestimatione restituet.
  </p>
  <p>
   <font size="2">
    6
   </font>
   Si egressus ignis invenerit spinas, et comprehenderit acervos frugum, sive stantes segetes in agris, reddet damnum qui ignem succenderit.
  </p>
  <p>
   <font size="2">
    7
   </font>
   Si quis commendaverit amico pecuniam aut vas in custodiam, et ab eo, qui susceperat, furto ablata fuerint: si invenitur fur, duplum reddet:
   <font size="2">
    8
   </font>
   si latet fur, dominus domus applicabitur ad deos, et iurabit quod non extenderit manum in rem proximi sui,
   <font size="2">
    9
   </font>
   ad perpetrandam fraudem, tam in bove quam in asino, et ove ac vestimento, et quidquid damnum inferre potest: ad deos utriusque causa perveniet, et si illi iudicaverit, duplum restituet proximo suo.
  </p>
  <p>
   <font size="2">
    10
   </font>
   Si quis commendaverit proximo suo asinum, bovem, ovem, et omne iumentum ad custodiam, et mortuum fuerit, aut debilitatum, vel captum ab hostibus, nullusque hoc viderit:
   <font size="2">
    11
   </font>
   iusiurandum erit in medio, quod non extenderit manum ad rem proximi sui: suscipietque dominus iuramentum, et ille reddere non cogetur.
   <font size="2">
    12
   </font>
   Quod si furto ablatum fuerit, restituet damnum domino;
   <font size="2">
    13
   </font>
   si comestum a bestia, deferat ad eum quod occisum est, et non restituet.
  </p>
  <p>
   <font size="2">
    14
   </font>
   Qui a proximo suo quidquam horum mutuo postulaverit, et debilitatum aut mortuum fuerit domino non praesente, reddere compelletur.
   <font size="2">
    15
   </font>
   Quod si impraesentiarum dominus fuerit, non restituet, maxime si conductum venerat pro mercede operis sui.
  </p>
  <p>
   <font size="2">
    16
   </font>
   Si seduxerit quis virginem necdum desponsatam, dormieritque cum ea: dotabit eam, et habebit eam uxorem.
   <font size="2">
    17
   </font>
   Si pater virginis dare noluerit, reddet pecuniam iuxta modum dotis, quam virgines accipere consueverunt.
  </p>
  <p>
   <font size="2">
    18
   </font>
   Maleficos non patieris vivere.
  </p>
  <p>
   <font size="2">
    19
   </font>
   Qui coierit cum iumento, morte moriatur.
  </p>
  <p>
   <font size="2">
    20
   </font>
   Qui immolat diis, occidetur, praeterquam Domino soli.
  </p>
  <p>
   <font size="2">
    21
   </font>
   Advenam non contristabis, neque affliges eum: advenae enim et ipsi fuistis in terra Aegypti.
  </p>
  <p>
   <font size="2">
    22
   </font>
   Viduae et pupillo non nocebitis.
   <font size="2">
    23
   </font>
   Si laeseritis eos, vociferabuntur ad me, et ego audiam clamorem eorum:
   <font size="2">
    24
   </font>
   et indignabitur furor meus, percutiamque vos gladio, et erunt uxores vestrae viduae, et filii vestri pupilli.
  </p>
  <p>
   <font size="2">
    25
   </font>
   Si pecuniam mutuam dederis populo meo pauperi qui habitat tecum, non urgebis eum quasi exactor, nec usuris opprimes.
  </p>
  <p>
   <font size="2">
    26
   </font>
   Si pignus a proximo tuo acceperis vestimentum, ante solis occasum reddes ei.
   <font size="2">
    27
   </font>
   Ipsum enim est solum, quo operitur, indumentum carnis eius, nec habet aliud in quo dormiat: si clamaverit ad me, exaudiam eum, quia misericors sum.
  </p>
  <p>
   <font size="2">
    28
   </font>
   Diis non detrahes, et principi populi tui non maledices.
  </p>
  <p>
   <font size="2">
    29
   </font>
   Decimas tuas et primitias tuas non tardabis reddere: primogenitum filiorum tuorum dabis mihi.
  </p>
  <p>
   <font size="2">
    30
   </font>
   De bobus quoque, et ovibus similiter facies: septem diebus sit cum matre sua, die octava reddes illum mihi.
  </p>
  <p>
   <font size="2">
    31
   </font>
   Viri sancti eritis mihi: carnem, quae a bestiis fuerit praegustata, non comedetis, sed proiicietis canibus.
  </p>
  <p>
   <a name="23">
    [23]
   </a>
   <font size="2">
    1
   </font>
   Non suscipies vocem mendacii, nec iunges manum tuam ut pro impio dicas falsum testimonium.
  </p>
  <p>
   <font size="2">
    2
   </font>
   Non sequeris turbam ad faciendum malum: nec in iudicio, plurimorum acquiesces sententiae, ut a vero devies.
  </p>
  <p>
   <font size="2">
    3
   </font>
   Pauperis quoque non misereberis in iudicio.
  </p>
  <p>
   <font size="2">
    4
   </font>
   Si occurreris bovi inimici tui, aut asino erranti, reduc ad eum.
  </p>
  <p>
   <font size="2">
    5
   </font>
   Si videris asinum odientis te iacere sub onere, non pertransibis, sed sublevabis cum eo.
  </p>
  <p>
   <font size="2">
    6
   </font>
   Non declinabis in iudicium pauperis.
  </p>
  <p>
   <font size="2">
    7
   </font>
   Mendacium fugies. Insontem et iustum non occides: quia aversor impium.
  </p>
  <p>
   <font size="2">
    8
   </font>
   Nec accipies munera, quae etiam excaecant prudentes, et subvertunt verba iustorum.
  </p>
  <p>
   <font size="2">
    9
   </font>
   Peregrino molestus non eris. Scitis enim advenarum animas: quia et ipsi peregrini fuistis in terra Aegypti.
  </p>
  <p>
   <font size="2">
    10
   </font>
   Sex annis seminabis terram tuam, et congregabis fruges eius:
   <font size="2">
    11
   </font>
   anno autem septimo dimittes eam, et requiescere facies, ut comedant pauperes populi tui: et quidquid reliquum fuerit, edant bestiae agri: ita facies in vinea et in oliveto tuo.
  </p>
  <p>
   <font size="2">
    12
   </font>
   Sex diebus operaberis: septimo die cessabis, ut requiescat bos et asinus tuus, et refrigeretur filius ancillae tuae, et advena.
  </p>
  <p>
   <font size="2">
    13
   </font>
   Omnia quae dixi vobis, custodite. Et per nomen externorum deorum non iurabitis, neque audietur ex ore vestro.
  </p>
  <p>
   <font size="2">
    14
   </font>
   Tribus vicibus per singulos annos mihi festa celebrabitis.
  </p>
  <p>
   <font size="2">
    15
   </font>
   Solemnitatem azymorum custodies. Septem diebus comedes azyma, sicut praecepi tibi, tempore mensis novorum, quando egressus es de Aegypto: non apparebis in conspectu meo vacuus.
  </p>
  <p>
   <font size="2">
    16
   </font>
   Et solemnitatem messis primitivorum operis tui, quaecumque seminaveris in agro: solemnitatem quoque in exitu anni, quando congregaveris omnes fruges tuas de agro.
  </p>
  <p>
   <font size="2">
    17
   </font>
   Ter in anno apparebit omne masculinum tuum coram Domino Deo tuo.
  </p>
  <p>
   <font size="2">
    18
   </font>
   Non immolabis super fermento sanguinem victimae meae, nec remanebit adeps solemnitatis meae usque mane.
  </p>
  <p>
   <font size="2">
    19
   </font>
   Primitias frugum terrae tuae deferes in domum Domini Dei tui. Non coques haedum in lacte matris suae.
  </p>
  <p>
   <font size="2">
    20
   </font>
   Ecce ego mittam angelum meum, qui praecedat te, et custodiat in via, et introducat in locum quem paravi.
   <font size="2">
    21
   </font>
   Observa eum, et audi vocem eius, nec contemnendum putes: quia non dimittet cum peccaveris, et est nomen meum in illo.
   <font size="2">
    22
   </font>
   Quod si audieris vocem eius, et feceris omnia quae loquor, inimicus ero inimicis tuis, et affligam affligentes te.
  </p>
  <p>
   <font size="2">
    23
   </font>
   Praecedetque te angelus meus, et introducet te ad Amorrhaeum, et Hethaeum, et Pherezaeum, Chananaeumque, et Hevaeum, et Iebusaeum, quos ego conteram.
   <font size="2">
    24
   </font>
   Non adorabis deos eorum, nec coles eos: non facies opera eorum, sed destrues eos, et confringes statuas eorum.
  </p>
  <p>
   <font size="2">
    25
   </font>
   Servietisque Domino Deo vestro, ut benedicam panibus tuis et aquis, et auferam infirmitatem de medio tui.
   <font size="2">
    26
   </font>
   Non erit infoecunda, nec sterilis in terra tua: numerum dierum tuorum implebo.
  </p>
  <p>
   <font size="2">
    27
   </font>
   Terrorem meum mittam in praecursum tuum, et occidam omnem populum, ad quem ingredieris: cunctorumque inimicorum tuorum coram te terga vertam:
   <font size="2">
    28
   </font>
   emittens crabrones prius, qui fugabunt Hevaeum, et Chananaeum, et Hethaeum, antequam introeas.
   <font size="2">
    29
   </font>
   Non eiiciam eos a facie tua anno uno: ne terra in solitudinem redigatur, et crescant contra te bestiae.
   <font size="2">
    30
   </font>
   Paulatim expellam eos de conspectu tuo, donec augearis, et possideas terram.
   <font size="2">
    31
   </font>
   Ponam autem terminos tuos a mari Rubro usque ad mare Palaestinorum, et a deserto usque ad fluvium: tradam in manibus vestris habitatores terrae, et eiiciam eos de conspectu vestro.
   <font size="2">
    32
   </font>
   Non inibis cum eis foedus, nec cum diis eorum.
   <font size="2">
    33
   </font>
   Non habitent in terra tua, ne forte peccare te faciant in me, si servieris diis eorum: quod tibi certe erit in scandalum.
  </p>
  <p>
   <a name="24">
    [24]
   </a>
   <font size="2">
    1
   </font>
   Moysi quoque dixit: Ascende ad Dominum tu, et Aaron, Nadab et Abiu, et septuaginta senes ex Israel, et adorabitis procul.
   <font size="2">
    2
   </font>
   Solusque Moyses ascendet ad Dominum, et illi non appropinquabunt: nec populus ascendet cum eo.
  </p>
  <p>
   <font size="2">
    3
   </font>
   Venit ergo Moyses et narravit plebi omnia verba Domini, atque iudicia: responditque omnis populus una voce: Omnia verba Domini, quae locutus est, faciemus.
   <font size="2">
    4
   </font>
   Scripsit autem Moyses universos sermones Domini: et mane consurgens, aedificavit altare ad radices montis, et duodecim titulos per duodecim tribus Israel.
   <font size="2">
    5
   </font>
   Misitque iuvenes de filiis Israel, et obtulerunt holocausta, immolaveruntque victimas pacificas Domino, vitulos.
   <font size="2">
    6
   </font>
   Tulit itaque Moyses dimidiam partem sanguinis, et misit in crateras: partem autem residuam fudit super altare.
   <font size="2">
    7
   </font>
   Assumensque volumen foederis, legit audiente populo: qui dixerunt: Omnia quae locutus est Dominus, faciemus, et erimus obedientes.
   <font size="2">
    8
   </font>
   Ille vero sumptum sanguinem respersit in populum, et ait: Hic est sanguis foederis quod pepigit Dominus vobiscum super cunctis sermonibus his.
  </p>
  <p>
   <font size="2">
    9
   </font>
   Ascenderuntque Moyses et Aaron, Nadab et Abiu, et septuaginta de senioribus Israel:
   <font size="2">
    10
   </font>
   et viderunt Deum Israel: et sub pedibus eius quasi opus lapidis sapphirini, et quasi caelum, cum serenum est.
   <font size="2">
    11
   </font>
   Nec super eos qui procul recesserant de filiis Israel, misit manum suam, videruntque Deum, et comederunt, ac biberunt.
  </p>
  <p>
   <font size="2">
    12
   </font>
   Dixit autem Dominus ad Moysen: Ascende ad me in montem, et esto ibi: daboque tibi tabulas lapideas, et legem, ac mandata quae scripsi: ut doceas eos.
   <font size="2">
    13
   </font>
   Surrexerunt Moyses et Iosue minister eius: ascendensque Moyses in montem Dei,
   <font size="2">
    14
   </font>
   senioribus ait: Expectate hic donec revertamur ad vos. Habetis Aaron et Hur vobiscum: si quid natum fuerit quaestionis, referetis ad eos.
  </p>
  <p>
   <font size="2">
    15
   </font>
   Cumque ascendisset Moyses, operuit nubes montem,
   <font size="2">
    16
   </font>
   et habitavit gloria Domini super Sinai, tegens illum nube sex diebus: septimo autem die vocavit eum de medio caliginis.
   <font size="2">
    17
   </font>
   Erat autem species gloriae Domini quasi ignis ardens super verticem montis in conspectu filiorum Israel.
   <font size="2">
    18
   </font>
   Ingressusque Moyses medium nebulae, ascendit in montem: et fuit ibi quadraginta diebus, et quadraginta noctibus.
  </p>
  <p>
   <a name="25">
    [25]
   </a>
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Loquere filiis Israel, ut tollant mihi primitias: ab omni homine qui offeret ultroneus, accipietis eas.
   <font size="2">
    3
   </font>
   Haec sunt autem quae accipere debeatis: aurum, et argentum, et aes,
   <font size="2">
    4
   </font>
   hyacinthum et purpuram, coccumque bis tinctum, et byssum, pilos caprarum,
   <font size="2">
    5
   </font>
   et pelles arietum rubricatas, pellesque ianthinas, et ligna setim:
   <font size="2">
    6
   </font>
   oleum ad luminaria concinnanda: aromata in unguentum, et thymiamata boni odoris:
   <font size="2">
    7
   </font>
   lapides onychinos, et gemmas ad ornandum ephod, ac rationale.
   <font size="2">
    8
   </font>
   Facientque mihi sanctuarium, et habitabo in medio eorum:
   <font size="2">
    9
   </font>
   iuxta omnem similitudinem tabernaculi quod ostendam tibi, et omnium vasorum in cultum eius. Sicque facietis illud.
  </p>
  <p>
   <font size="2">
    10
   </font>
   Arcam de lignis setim compingite, cuius longitudo habeat duos et semis cubitos: latitudo, cubitum et dimidium: altitudo, cubitum similiter ac semissem.
   <font size="2">
    11
   </font>
   Et deaurabis eam auro mundissimo intus et foris: faciesque supra, coronam auream per circuitum:
   <font size="2">
    12
   </font>
   et quatuor circulos aureos, quos pones per quatuor arcae angulos: duo circuli sint in latere uno, et duo in altero.
   <font size="2">
    13
   </font>
   Facies quoque vectes de lignis setim, et operies eos auro.
   <font size="2">
    14
   </font>
   Inducesque per circulos qui sunt in arcae lateribus, ut portetur in eis:
   <font size="2">
    15
   </font>
   qui semper erunt in circulis, nec umquam extrahentur ab eis.
   <font size="2">
    16
   </font>
   Ponesque in arca testificationem quam dabo tibi.
  </p>
  <p>
   <font size="2">
    17
   </font>
   Facies et propitiatorium de auro mundissimo: duos cubitos et dimidium tenebit longitudo eius, et cubitum ac semissem latitudo.
   <font size="2">
    18
   </font>
   Duos quoque cherubim aureos et productiles facies, ex utraque parte oraculi.
   <font size="2">
    19
   </font>
   Cherub unus sit in latere uno, et alter in altero.
   <font size="2">
    20
   </font>
   Utrumque latus propitiatorii tegant expandentes alas, et operientes oraculum, respiciantque se mutuo versis vultibus in propitiatorium quo operienda est arca,
   <font size="2">
    21
   </font>
   in qua pones testimonium quod dabo tibi.
   <font size="2">
    22
   </font>
   Inde praecipiam, et loquar ad te supra propitiatorium, ac de medio duorum cherubim, qui erunt super arcam testimonii, cuncta quae mandabo per te filiis Israel.
  </p>
  <p>
   <font size="2">
    23
   </font>
   Facies et mensam de lignis setim, habentem duos cubitos longitudinis, et in latitudine cubitum, et in altitudine cubitum et semissem.
   <font size="2">
    24
   </font>
   Et inaurabis eam auro purissimo: faciesque illi labium aureum per circuitum,
   <font size="2">
    25
   </font>
   et ipsi labio coronam interrasilem altam quatuor digitis: et super illam, alteram coronam aureolam.
   <font size="2">
    26
   </font>
   Quatuor quoque circulos aureos praeparabis, et pones eis in quatuor angulis eiusdem mensae per singulos pedes.
   <font size="2">
    27
   </font>
   Subter coronam erunt circuli aurei, ut mittantur vectes per eos, et possit mensa portari.
   <font size="2">
    28
   </font>
   Ipsos quoque vectes facies de lignis setim, et circumdabis auro ad subvehendam mensam.
   <font size="2">
    29
   </font>
   Parabis et acetabula, ac phialas, thuribula, et cyathos, in quibus offerenda sunt libamina, ex auro purissimo.
   <font size="2">
    30
   </font>
   Et pones super mensam panes propositionis in conspectu meo semper.
  </p>
  <p>
   <font size="2">
    31
   </font>
   Facies et candelabrum ductile de auro mundissimo, hastile eius, et calamos, scyphos, et sphaerulas, ac lilia ex ipso procedentia.
   <font size="2">
    32
   </font>
   Sex calami egredientur de lateribus, tres ex uno latere, et tres ex altero.
   <font size="2">
    33
   </font>
   Tres scyphi quasi in nucis modum per calamos singulos, sphaerulaque simul, et lilium: et tres similiter scyphi instar nucis in calamo altero, sphaerulaque simul et lilium. Hoc erit opus sex calamorum, qui producendi sunt de hastili:
   <font size="2">
    34
   </font>
   in ipso autem candelabro erunt quatuor scyphi in nucis modum, sphaerulaeque per singulos, et lilia.
   <font size="2">
    35
   </font>
   Sphaerulae sub duobus calamis per tria loca, qui simul sex fiunt procedentes de hastili uno.
   <font size="2">
    36
   </font>
   Et sphaerulae igitur et calami ex ipso erunt, universa ductilia de auro purissimo.
   <font size="2">
    37
   </font>
   Facies et lucernas septem, et pones eas super candelabrum, ut luceant ex adverso.
   <font size="2">
    38
   </font>
   Emunctoria quoque, et ubi quae emuncta sunt extinguantur, fiant de auro purissimo.
   <font size="2">
    39
   </font>
   Omne pondus candelabri cum universis vasis suis habebit talentum auri purissimi.
   <font size="2">
    40
   </font>
   Inspice, et fac secundum exemplar quod tibi in monte monstratum est.
  </p>
  <p>
   <a name="26">
    [26]
   </a>
   <font size="2">
    1
   </font>
   Tabernaculum vero ita facies: decem cortinas de bysso retorta, et hyacintho, ac purpura, coccoque bis tincto, variatas opere plumario facies.
   <font size="2">
    2
   </font>
   Longitudo cortinae unius habebit viginti octo cubitos: latitudo, quatuor cubitorum erit. Unius mensurae fient universa tentoria.
   <font size="2">
    3
   </font>
   Quinque cortinae sibi iungentur mutuo, et aliae quinque nexu simili cohaerebunt.
   <font size="2">
    4
   </font>
   Ansulas hyacinthinas in lateribus ac summitatibus facies cortinarum, ut possint invicem copulari.
   <font size="2">
    5
   </font>
   Quinquagenas ansulas cortina habebit in utraque parte, ita insertas ut ansa contra ansam veniat, et altera alteri possit aptari.
   <font size="2">
    6
   </font>
   Facies et quinquaginta circulos aureos quibus cortinarum vela iungenda sunt, ut unum tabernaculum fiat.
  </p>
  <p>
   <font size="2">
    7
   </font>
   Facies et saga cilicina undecim, ad operiendum tectum tabernaculi.
   <font size="2">
    8
   </font>
   Longitudo sagi unius habebit triginta cubitos, et latitudo, quatuor: aequa erit mensura sagorum omnium.
   <font size="2">
    9
   </font>
   E quibus quinque iunges seorsum, et sex sibi mutuo copulabis, ita ut sextum sagum in fronte tecti duplices.
   <font size="2">
    10
   </font>
   Facies et quinquaginta ansas in ora sagi unius, ut coniungi cum altero queat, et quinquaginta ansas in ora sagi alterius, ut cum altero copuletur.
   <font size="2">
    11
   </font>
   Facies et quinquaginta fibulas aeneas quibus iungantur ansae, ut unum ex omnibus operimentum fiat.
   <font size="2">
    12
   </font>
   Quod autem superfuerit in sagis quae parantur tecto, id est unum sagum quod amplius est, ex medietate eius operies posteriora tabernaculi.
   <font size="2">
    13
   </font>
   Et cubitus ex una parte pendebit, et alter ex altera qui plus est in sagorum longitudine, utrumque latus tabernaculi protegens.
  </p>
  <p>
   <font size="2">
    14
   </font>
   Facies et operimentum aliud tecto de pellibus arietum rubricatis: et super hoc rursum aliud operimentum de ianthinis pellibus.
  </p>
  <p>
   <font size="2">
    15
   </font>
   Facies et tabulas stantes tabernaculi de lignis setim,
   <font size="2">
    16
   </font>
   quae singulae denos cubitos in longitudine habeant, et in latitudine singulos ac semissem.
   <font size="2">
    17
   </font>
   In lateribus tabulae, duae incastraturae fient, quibus tabula alteri tabulae connectatur: atque in hunc modum cunctae tabulae parabuntur.
   <font size="2">
    18
   </font>
   Quarum viginti erunt in latere meridiano quod vergit ad austrum.
   <font size="2">
    19
   </font>
   Quibus quadraginta bases argenteas fundes, ut binae bases singulis tabulis per duos angulos subiiciantur.
   <font size="2">
    20
   </font>
   In latere quoque secundo tabernaculi quod vergit ad aquilonem, viginti tabulae erunt,
   <font size="2">
    21
   </font>
   quadraginta habentes bases argenteas, binae bases singulis tabulis supponentur.
   <font size="2">
    22
   </font>
   Ad occidentalem vero plagam tabernaculi facies sex tabulas,
   <font size="2">
    23
   </font>
   et rursum alias duas quae in angulis erigantur post tergum tabernaculi.
   <font size="2">
    24
   </font>
   Eruntque coniunctae a deorsum usque sursum, et una omnes compago retinebit. Duabus quoque tabulis quae in angulis ponendae sunt, similis iunctura servabitur.
   <font size="2">
    25
   </font>
   Et erunt simul tabulae octo, bases earum argenteae sedecim, duabus basibus per unam tabulam supputatis.
  </p>
  <p>
   <font size="2">
    26
   </font>
   Facies et vectes de lignis setim quinque ad continendas tabulas in uno latere tabernaculi,
   <font size="2">
    27
   </font>
   et quinque alios in altero, et eiusdem numeri ad occidentalem plagam:
   <font size="2">
    28
   </font>
   qui mittentur per medias tabulas a summo usque ad summum.
   <font size="2">
    29
   </font>
   Ipsas quoque tabulas deaurabis, et fundes in eis annulos aureos per quos vectes tabulata contineant: quos operies laminis aureis.
   <font size="2">
    30
   </font>
   Et eriges tabernaculum iuxta exemplar quod tibi in monte monstratum est.
   <font size="2">
    31
   </font>
   Facies et velum de hyacintho, et purpura, coccoque bis tincto, et bysso retorta, opere plumario et pulchra varietate contextum:
   <font size="2">
    32
   </font>
   quod appendes ante quatuor columnas de lignis setim, quae ipsae quidem deauratae erunt, et habebunt capita aurea, sed bases argenteas.
   <font size="2">
    33
   </font>
   Inseretur autem velum per circulos, intra quod pones arcam testimonii, quo et sanctuarium, et sanctuarii sanctuaria dividentur.
   <font size="2">
    34
   </font>
   Pones et propitiatorium super arcam testimonii in Sancto sanctorum,
   <font size="2">
    35
   </font>
   mensamque extra velum, et contra mensam candelabrum in latere tabernaculi meridiano: mensa enim stabit in parte aquilonis.
  </p>
  <p>
   <font size="2">
    36
   </font>
   Facies et tentorium in introitu tabernaculi de hyacintho, et purpura, coccoque bis tincto, et bysso retorta, opere plumarii.
   <font size="2">
    37
   </font>
   Et quinque columnas deaurabis lignorum setim, ante quas ducetur tentorium: quarum erunt capita aurea, et bases aeneae.
  </p>
  <p>
   <a name="27">
    [27]
   </a>
   <font size="2">
    1
   </font>
   Facies et altare de lignis setim, quod habebit quinque cubitus in longitudine, et totidem in latitudine, id est, quadrum, et tres cubitos in altitudine.
   <font size="2">
    2
   </font>
   Cornua autem per quatuor angulos ex ipso erunt: et operies illud aere.
   <font size="2">
    3
   </font>
   Faciesque in usus eius lebetes ad suscipiendos cineres, et forcipes atque fuscinulas, et ignium receptacula; omnia vasa ex aere fabricabis.
   <font size="2">
    4
   </font>
   Craticulamque in modum retis aeneam: per cuius quatuor angulos erunt quatuor annuli aenei.
   <font size="2">
    5
   </font>
   Quos pones subter arulam altaris: eritque craticula usque ad altaris medium.
   <font size="2">
    6
   </font>
   Facies et vectes altaris de lignis setim duos, quos operies laminis aeneis:
   <font size="2">
    7
   </font>
   et induces per circulos, eruntque ex utroque latere altaris ad portandum.
   <font size="2">
    8
   </font>
   Non solidum, sed inane et cavum intrinsecus facies illud, sicut tibi in monte monstratum est.
  </p>
  <p>
   <font size="2">
    9
   </font>
   Facies et atrium tabernaculi, in cuius australi plaga contra meridiem erunt tentoria de bysso retorta: centum cubitos unum latus tenebit in longitudine.
   <font size="2">
    10
   </font>
   Et columnas viginti cum basibus totidem aeneis, quae capita cum caelaturis suis habebunt argentea.
   <font size="2">
    11
   </font>
   Similiter et in latere aquilonis per longum erunt tentoria centum cubitorum, columnae viginti, et bases aeneae eiusdem numeri, et capita earum cum caelaturis suis argentea.
   <font size="2">
    12
   </font>
   In latitudine vero atrii, quod respicit ad occidentem, erunt tentoria per quinquaginta cubitos, et columnae decem, basesque totidem.
   <font size="2">
    13
   </font>
   In ea quoque atrii latitudine, quae respicit ad orientem, quinquaginta cubiti erunt.
   <font size="2">
    14
   </font>
   In quibus quindecim cubitorum tentoria lateri uno deputabuntur, columnaeque tres et bases totidem:
   <font size="2">
    15
   </font>
   et in latere altero erunt tentoria cubitos obtinentia quindecim, columnae tres, et bases totidem.
   <font size="2">
    16
   </font>
   In introitu vero atrii fiet tentorium cubitorum viginti ex hyacintho et purpura, coccoque bis tincto, et bysso retorta, opere plumarii: columnas habebit quatuor, cum basibus totidem.
   <font size="2">
    17
   </font>
   Omnes columnae atrii per circuitum vestitae erunt argenteis laminis, capitibus argenteis, et basibus aeneis.
   <font size="2">
    18
   </font>
   In longitudine occupabit atrium cubitos centum, in latitudine quinquaginta, altitudo quinque cubitorum erit: fietque de bysso retorta, et habebit bases aeneas.
   <font size="2">
    19
   </font>
   Cuncta vasa tabernaculi in omnes usus et caeremonias, tam paxillos eius quam atrii, ex aere facies.
  </p>
  <p>
   <font size="2">
    20
   </font>
   Praecipe filiis Israel ut afferant tibi oleum de arboribus olivarum purissimum, piloque contusum, ut ardeat lucerna semper
   <font size="2">
    21
   </font>
   in tabernaculo testimonii, extra velum quod oppansum est testimonio. Et collocabunt eam Aaron et filii eius, ut usque mane luceat coram Domino. Perpetuus erit cultus per successiones eorum a filiis Israel.
  </p>
  <p>
   <a name="28">
    [28]
   </a>
   <font size="2">
    1
   </font>
   Applica quoque ad te Aaron fratrem tuum cum filiis suis de medio filiorum Israel, ut sacerdotio fungantur mihi: Aaron, Nadab, et Abiu, Eleazar, et Ithamar.
  </p>
  <p>
   <font size="2">
    2
   </font>
   Faciesque vestem sanctam Aaron fratri tuo in gloriam et decorem.
   <font size="2">
    3
   </font>
   Et loqueris cunctis sapientibus corde quos replevi spiritu prudentiae, ut faciant vestes Aaron, in quibus sanctificatus ministret mihi.
   <font size="2">
    4
   </font>
   Haec autem erunt vestimenta quae faciet: rationale et superhumerale, tunicam et lineam strictam, cidarim et balteum. Facient vestimenta sancta fratri tuo Aaron et filiis eius, ut sacerdotio fungantur mihi.
   <font size="2">
    5
   </font>
   Accipientque aurum, et hyacinthum, et purpuram, coccumque bis tinctum, et byssum.
  </p>
  <p>
   <font size="2">
    6
   </font>
   Facient autem superhumerale de auro et hyacintho et purpura, coccoque bis tincto, et bysso retorta, opere polymito.
   <font size="2">
    7
   </font>
   Duas oras iunctas habebit in utroque latere summitatum, ut in unum redeant.
   <font size="2">
    8
   </font>
   Ipsa quoque textura et cuncta operis varietas erit ex auro et hyacintho, et purpura, coccoque bis tincto, et bysso retorta.
   <font size="2">
    9
   </font>
   Sumesque duos lapides onychinos, et sculpes in eis nomina filiorum Israel:
   <font size="2">
    10
   </font>
   sex nomina in lapide uno, et sex reliqua in altero, iuxta ordinem nativitatis eorum.
   <font size="2">
    11
   </font>
   Opere sculptoris et caelatura gemmarii, sculpes eos nominibus filiorum Israel, inclusos auro atque circumdatos:
   <font size="2">
    12
   </font>
   et pones in utroque latere superhumeralis, memoriale filiis Israel. Portabitque Aaron nomina eorum coram Domino super utrumque humerum, ob recordationem.
   <font size="2">
    13
   </font>
   Facies et uncinos ex auro,
   <font size="2">
    14
   </font>
   et duas catenulas ex auro purissimo sibi invicem cohaerentes, quas inseres uncinis.
  </p>
  <p>
   <font size="2">
    15
   </font>
   Rationale quoque iudicii facies opere polymito iuxta texturam superhumeralis, ex auro, hyacintho, et purpura, coccoque bis tincto, et bysso retorta.
   <font size="2">
    16
   </font>
   Quadrangulum erit et duplex: mensuram palmi habebit tam in longitudine quam in latitudine.
   <font size="2">
    17
   </font>
   Ponesque in eo quatuor ordines lapidum: in primo versu erit lapis sardius, et topazius, et smaragdus:
   <font size="2">
    18
   </font>
   in secundo carbunculus, sapphirus, et iaspis:
   <font size="2">
    19
   </font>
   in tertio ligurius, achates, et amethystus:
   <font size="2">
    20
   </font>
   in quarto chrysolithus, onychinus, et beryllus. Inclusi auro erunt per ordines suos.
   <font size="2">
    21
   </font>
   Habebuntque nomina filiorum Israel: duodecim nominibus caelabuntur, singuli lapides nominibus singulorum per duodecim tribus.
   <font size="2">
    22
   </font>
   Facies in rationali catenas sibi invicem cohaerentes ex auro purissimo,
   <font size="2">
    23
   </font>
   et duos annulos aureos, quos pones in utraque rationalis summitate:
   <font size="2">
    24
   </font>
   catenasque aureas iunges annulis, qui sunt in marginibus eius,
   <font size="2">
    25
   </font>
   et ipsarum catenarum extrema duobus copulabis uncinis in utroque latere superhumeralis quod rationale respicit.
   <font size="2">
    26
   </font>
   Facies et duos annulos aureos, quos pones in summitatibus rationalis, in oris, quae e regione sunt superhumeralis, et posteriora eius aspiciunt.
   <font size="2">
    27
   </font>
   Necnon et alios duos annulos aureos, qui ponendi sunt in utroque latere superhumeralis deorsum, quod respicit contra faciem iuncturae inferioris, ut aptari possit cum superhumerali,
   <font size="2">
    28
   </font>
   et stringatur rationale annulis suis cum annulis superhumeralis vitta hyacinthina, ut maneat iunctura fabrefacta, et a se invicem rationale et superhumerale nequeant separari.
   <font size="2">
    29
   </font>
   Portabitque Aaron nomina filiorum Israel in rationali iudicii super pectus suum, quando ingredietur Sanctuarium, memoriale coram Domino in aeternum.
   <font size="2">
    30
   </font>
   Pones autem in rationali iudicii Doctrinam et Veritatem, quae erunt in pectore Aaron, quando ingredietur coram Domino: et gestabit iudicium filiorum Israel in pectore suo, in conspectu Domini semper.
  </p>
  <p>
   <font size="2">
    31
   </font>
   Facies et tunicam superhumeralis totam hyacinthinam,
   <font size="2">
    32
   </font>
   in cuius medio supra erit capitium, et ora per gyrum eius textilis, sicut fieri solet in extremis vestium partibus, ne facile rumpatur.
   <font size="2">
    33
   </font>
   Deorsum vero, ad pedes eiusdem tunicae, per circuitum, quasi mala punica facies, ex hyacintho, et purpura, et cocco bis tincto, mistis in medio tintinnabulis,
   <font size="2">
    34
   </font>
   ita ut tintinnabulum sit aureum et malum punicum: rursumque tintinnabulum aliud aureum et malum punicum.
   <font size="2">
    35
   </font>
   Et vestietur ea Aaron in officio ministerii, ut audiatur sonitus quando ingreditur et egreditur sanctuarium in conspectu Domini, et non moriatur.
  </p>
  <p>
   <font size="2">
    36
   </font>
   Facies et laminam de auro purissimo, in qua sculpes opere caelatoris, Sanctum Domino.
   <font size="2">
    37
   </font>
   Ligabisque eam vitta hyacinthina, et erit super tiaram,
   <font size="2">
    38
   </font>
   imminens fronti pontificis. Portabitque Aaron iniquitates eorum, quae obtulerunt et sanctificaverunt filii Israel, in cunctis muneribus et donariis suis. Erit autem lamina semper in fronte eius, ut placatus sit eis Dominus.
  </p>
  <p>
   <font size="2">
    39
   </font>
   Stringesque tunicam bysso, et tiaram byssinam facies, et balteum opere plumarii.
  </p>
  <p>
   <font size="2">
    40
   </font>
   Porro filiis Aaron tunicas lineas parabis et balteos ac tiaras in gloriam et decorem:
   <font size="2">
    41
   </font>
   vestiesque his omnibus Aaron fratrem tuum et filios eius cum eo. Et cunctorum consecrabis manus, sanctificabisque illos, ut sacerdotio fungantur mihi.
   <font size="2">
    42
   </font>
   Facies et feminalia linea, ut operiant carnem turpitudinis suae, a renibus usque ad femora:
   <font size="2">
    43
   </font>
   et utentur eis Aaron et filii eius quando ingredientur tabernaculum testimonii, vel quando appropinquant ad altare ut ministrent in sanctuario, ne iniquitatis rei moriantur. Legitimum sempiternum erit Aaron, et semini eius post eum.
  </p>
  <p>
   <a name="29">
    [29]
   </a>
   <font size="2">
    1
   </font>
   Sed et hoc facies, ut mihi in sacerdotio consecrentur. Tolle vitulum de armento, et arietes duos immaculatos,
   <font size="2">
    2
   </font>
   panesque azymos, et crustulam absque fermento, quae conspersa sit oleo, lagana quoque azyma oleo lita: de simila triticea cuncta facies.
   <font size="2">
    3
   </font>
   Et posita in canistro offeres: vitulum autem et duos arietes.
   <font size="2">
    4
   </font>
   Et Aaron ac filios eius applicabis ad ostium tabernaculi testimonii. Cumque laveris patrem cum filiis suis aqua,
   <font size="2">
    5
   </font>
   indues Aaron vestimentis suis, id est, linea et tunica, et superhumerali et rationali, quod constringes balteo.
   <font size="2">
    6
   </font>
   Et pones tiaram in capite eius, et laminam sanctam super tiaram,
   <font size="2">
    7
   </font>
   et oleum unctionis fundes super caput eius: atque hoc ritu consecrabitur.
   <font size="2">
    8
   </font>
   Filios quoque illius applicabis, et indues tunicis lineis, cingesque balteo,
   <font size="2">
    9
   </font>
   Aaron scilicet et liberos eius, et impones eis mitras: eruntque sacerdotes mihi religione perpetua.
  </p>
  <p>
   Postquam initiaveris manus eorum,
   <font size="2">
    10
   </font>
   applicabis et vitulum coram tabernaculo testimonii. Imponentque Aaron et filii eius manus super caput illius,
   <font size="2">
    11
   </font>
   et mactabis eum in conspectu Domini, iuxta ostium tabernaculi testimonii.
   <font size="2">
    12
   </font>
   Sumptumque de sanguine vituli, pones supercornua altaris digito tuo, reliquum autem sanguinem fundes iuxta basim eius.
   <font size="2">
    13
   </font>
   Sumes et adipem totum qui operit intestina, et reticulum iecoris, ac duos renes, et adipem qui super eos est, et offeres incensum super altare:
   <font size="2">
    14
   </font>
   carnes vero vituli et corium et fimum combures foris extra castra, eo quod pro peccato sit.
  </p>
  <p>
   <font size="2">
    15
   </font>
   Unum quoque arietem sumes, super cuius caput ponent Aaron et filii eius manus.
   <font size="2">
    16
   </font>
   Quem cum mactaveris, tolles de sanguine eius, et fundes circa altare.
   <font size="2">
    17
   </font>
   Ipsum autem arietem secabis in frustra: lotaque intestina eius ac pedes, pones super concissas carnes, et super caput illius.
   <font size="2">
    18
   </font>
   Et offeres totum arietem in incensum super altare: oblatio est Domino, odor suavissimus victimae Domini.
  </p>
  <p>
   <font size="2">
    19
   </font>
   Tolles quoque arietem alterum, super cuius caput Aaron et filii eius ponent manus.
   <font size="2">
    20
   </font>
   Quem cum immolaveris, sumes de sanguine eius, et pones super extremum auriculae dextrae Aaron et filiorum eius, et super pollices manus eorum ac pedis dextri, fundesque sanguinem super altare per circuitum.
   <font size="2">
    21
   </font>
   Cumque tuleris de sanguine qui est super altare, et de oleo unctionis, asperges Aaron et vestes eius, filios et vestimenta eorum. Consecratisque ipsis et vestibus,
   <font size="2">
    22
   </font>
   tolles adipem de ariete, et caudam et arvinam, quae operit vitalia, ac reticulum iecoris, et duos tenes, atque adipem, qui super eos est, armumque dextrum, eo quod sit aries consecrationis:
   <font size="2">
    23
   </font>
   tortamque panis unius, crustulam conspersam oleo, laganum de canistro azymorum, quod positum est in conspectu Domini:
   <font size="2">
    24
   </font>
   ponesque omnia super manus Aaron et filiorum eius, et sanctificabis eos elevans coram Domino.
   <font size="2">
    25
   </font>
   Suscipiesque universa de manibus eorum: et incendes super altare in holocaustum, odorem suavissimum in conspectu Domini, quia oblatio eius est.
   <font size="2">
    26
   </font>
   Sumes quoque pectusculum de ariete, quo initiatus est Aaron, sanctificabisque illud elevatum coram Domino, et cedet in partem tuam.
   <font size="2">
    27
   </font>
   Sanctificabisque et pectusculum consecratum, et armum quem de ariete separasti,
   <font size="2">
    28
   </font>
   quo initiatus est Aaron et filii eius, cedentque in partem Aaron et filiorum eius iure perpetuo a filiis Israel: quia primitiva sunt et initia de victimis eorum pacificis quae offerunt Domino.
  </p>
  <p>
   <font size="2">
    29
   </font>
   Vestem autem sanctam, qua utetur Aaron, habebunt filii eius post eum, ut ungantur in ea, et consecrantur manus eorum.
   <font size="2">
    30
   </font>
   Septem diebus utetur illa qui pontifex pro eo fuerit constitutus de filiis eius, et qui ingredietur tabernaculum testimonii ut ministret in sanctuario.
  </p>
  <p>
   <font size="2">
    31
   </font>
   Arietem autem consecrationis tolles, et coques carnes eius in loco sancto:
   <font size="2">
    32
   </font>
   quibus vescetur Aaron et filii eius. Panes quoque, qui sunt in canistro, in vestibulo tabernaculi testimonii comedent,
   <font size="2">
    33
   </font>
   ut sit placabile sacrificium, et sanctificentur offerentium manus. Alienigena non vescetur ex eis, quia sancti sunt.
   <font size="2">
    34
   </font>
   Quod si remanserit de carnibus consecratis, sive de panibus usque mane, combures reliquias igni: non comedentur, quia sanctificata sunt.
  </p>
  <p>
   <font size="2">
    35
   </font>
   Omnia, quae praecepi tibi, facies super Aaron et filiis eius. Septem diebus consecrabis manus eorum:
   <font size="2">
    36
   </font>
   et vitulum pro peccato offeres per singulos dies ad expiandum. Mundabisque altare cum immolaveris expiationis hostiam, et unges illud in sanctificationem.
   <font size="2">
    37
   </font>
   Septem diebus expiabis altare, et sanctificabis, et erit Sanctum sanctorum: omnis, qui tetigerit illud, sanctificabitur.
  </p>
  <p>
   <font size="2">
    38
   </font>
   Hoc est quod facies in altari: agnos anniculos duos per singulos dies iugiter,
   <font size="2">
    39
   </font>
   unum agnum mane, et alterum vespere,
   <font size="2">
    40
   </font>
   decimam partem similae conspersae oleo tuso, quod habeat mensuram quartam partem hin, et vinum ad libandum eiusdem mensurae in agno uno.
   <font size="2">
    41
   </font>
   Alterum vero agnum offeres ad vesperam iuxta ritum matutinae oblationis, et iuxta ea quae diximus, in odorem suavitatis:
   <font size="2">
    42
   </font>
   sacrificium est Domino, oblatione perpetua in generationes vestras, ad ostium tabernaculi testimonii coram Domino, ubi constituam ut loquar ad te.
  </p>
  <p>
   <font size="2">
    43
   </font>
   Ibique praecipiam filiis Israel, et sanctificabitur altare in gloria mea.
   <font size="2">
    44
   </font>
   Sanctificabo et tabernaculum testimonii cum altari, et Aaron cum filiis suis, ut sacerdotio fungantur mihi.
   <font size="2">
    45
   </font>
   Et habitabo in medio filiorum Israel, eroque eis Deus,
   <font size="2">
    46
   </font>
   et scient quia ego Dominus Deus eorum, qui eduxi eos de terra Aegypti, ut manerem inter illos, ego Dominus Deus ipsorum.
  </p>
  <p>
   <a name="30">
    [30]
   </a>
   <font size="2">
    1
   </font>
   Facies quoque altare ad adolendum thymiama, de lignis setim,
   <font size="2">
    2
   </font>
   habens cubitum longitudinis, et alterum latitudinis, id est, quadrangulum, et duos cubitos in altitudine. Cornua ex ipso procedent.
   <font size="2">
    3
   </font>
   Vestiesque illud auro purissimo, tam craticulam eius, quam parietes per circuitum, et cornua. Faciesque ei coronam aureolam per gyrum,
   <font size="2">
    4
   </font>
   et duos annulos aureos sub corona per singula latera, ut mittantur in eos vectes, et altare portetur.
   <font size="2">
    5
   </font>
   Ipsos quoque vectes facies de lignis setim, et inaurabis.
   <font size="2">
    6
   </font>
   Ponesque altare contra velum, quod ante arcum pendet testimonii coram propitiatorio quo tegitur testimonium, ubi loquar tibi.
   <font size="2">
    7
   </font>
   Et adolebit incensum super eo Aaron, suave fragrans, mane. Quando componet lucernas, incendet illud:
   <font size="2">
    8
   </font>
   et quando collocabit eas ad vesperum, uret thymiama sempiternum coram Domino in generationes vestras.
   <font size="2">
    9
   </font>
   Non offeretis super eo thymiama compositionis alterius, nec oblationem, et victimam, nec libabitis libamina.
   <font size="2">
    10
   </font>
   Et deprecabitur Aaron super cornua eius semel per annum, in sanguine quod oblatum est pro peccato, et placabit super eo in generationibus vestris. Sanctum sanctorum erit Domino.
  </p>
  <p>
   <font size="2">
    11
   </font>
   Locutusque est Dominus ad Moysen, dicens:
   <font size="2">
    12
   </font>
   Quando tuleris summam filiorum Israel iuxta numerum, dabunt singuli pretium pro animabus suis Domino, et non erit plaga in eis, cum fuerint recensiti.
   <font size="2">
    13
   </font>
   Hoc autem dabit omnis qui transit ad nomen, dimidium sicli iuxta mensuram templi (siclus viginti obolos habet); media pars sicli offeretur Domino.
   <font size="2">
    14
   </font>
   Qui habetur in numero, a viginti annis et supra, dabit pretium.
   <font size="2">
    15
   </font>
   Dives non addet ad medium sicli, et pauper nihil minuet.
   <font size="2">
    16
   </font>
   Susceptamque pecuniam, quae collata est a filiis Israel, trades in usus tabernaculi testimonii, ut sit monimentum eorum coram Domino, et propitietur animabus eorum.
  </p>
  <p>
   <font size="2">
    17
   </font>
   Locutusque est Dominus ad Moysen, dicens:
   <font size="2">
    18
   </font>
   Facies et labrum aeneum cum basi sua ad lavandum: ponesque illud inter tabernaculum testimonii et altare. Et missa aqua,
   <font size="2">
    19
   </font>
   lavabunt in ea Aaron et filii eius manus suas ac pedes,
   <font size="2">
    20
   </font>
   quando ingressuri sunt tabernaculum testimonii, et quando accessuri sunt ad altare, ut offerant in eo thymiama Domino,
   <font size="2">
    21
   </font>
   ne forte moriantur; legitimum sempiternum erit ipsi, et semini eius per successiones.
  </p>
  <p>
   <font size="2">
    22
   </font>
   Locutusque est Dominus ad Moysen,
   <font size="2">
    23
   </font>
   dicens: Sume tibi aromata, primae myrrhae et electae quingentos siclos, et cinnamomi medium, id est, ducentos quinquaginta siclos, calami similiter ducentos quinquaginta,
   <font size="2">
    24
   </font>
   casiae autem quingentos siclos, in pondere sanctuarii, olei de olivetis mensuram hin:
   <font size="2">
    25
   </font>
   faciesque unctionis oleum sanctum, unguentum compositum opere unguentarii,
   <font size="2">
    26
   </font>
   et unges ex eo tabernaculum testimonii, et arcam testamenti,
   <font size="2">
    27
   </font>
   mensamque cum vasis suis, et candelabrum, et utensilia eius, altaria thymiamatis,
   <font size="2">
    28
   </font>
   et holocausti, et universam supellectilem quae ad cultum eorum pertinet.
   <font size="2">
    29
   </font>
   Sanctificabisque omnia, et erunt Sancta sanctorum; qui tetigerit ea, sanctificabitur.
  </p>
  <p>
   <font size="2">
    30
   </font>
   Aaron et filios eius unges, sanctificabisque eos, ut sacerdotio fungantur mihi.
   <font size="2">
    31
   </font>
   Filiis quoque Israel dices: Hoc oleum unctionis sanctum erit mihi in generationes vestras.
   <font size="2">
    32
   </font>
   Caro hominis non ungetur ex eo, et iuxta compositionem eius non facietis aliud, quia sanctificatum est, et sanctum erit vobis.
   <font size="2">
    33
   </font>
   Homo quicumque tale composuerit, et dederit ex eo alieno, exterminabitur de populo suo.
  </p>
  <p>
   <font size="2">
    34
   </font>
   Dixitque Dominus ad Moysen: Sume tibi aromata, stacten et onycha, galbanum boni odoris, et thus lucidissimum; aequalis ponderis erunt omnia:
   <font size="2">
    35
   </font>
   faciesque thymiama compositum opere unguentarii, mistum diligenter, et purum, et sanctificatione dignissimum.
   <font size="2">
    36
   </font>
   Cumque in tenuissimum pulverem universa contuderis, pones ex eo coram tabernaculo testimonii, in quo loco apparebo tibi. Sanctum sanctorum erit vobis thymiama.
   <font size="2">
    37
   </font>
   Talem compositionem non facietis in usus vestros, quia sanctum est Domino.
   <font size="2">
    38
   </font>
   Homo quicumque fecerit simile, ut odore illius perfruatur, peribit de populis suis.
  </p>
  <p>
   <a name="31">
    [31]
   </a>
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Ecce, vocavi ex nomine Beseleel filium Uri filii Hur de tribu Iuda,
   <font size="2">
    3
   </font>
   et implevi spiritu Dei, sapientia, et intelligentia et scientia in omni opere,
   <font size="2">
    4
   </font>
   ad excogitandum quidquid fabrefieri potest ex auro, et argento, et aere,
   <font size="2">
    5
   </font>
   marmore, et gemmis, et diversitate lignorum.
   <font size="2">
    6
   </font>
   Dedique ei socium Ooliab filium Achisamech de tribu Dan. Et in corde omnis eruditi posui sapientiam: ut faciant cuncta quae praecepi tibi,
   <font size="2">
    7
   </font>
   tabernaculum foederis, et arcam testimonii, et propitiatorium, quod super eam est, et cuncta vasa tabernaculi,
   <font size="2">
    8
   </font>
   mensamque et vasa eius, candelabrum purissimum cum vasis suis, et altaris thymiamatis,
   <font size="2">
    9
   </font>
   et holocausti, et omnia vasa eorum, labrum cum basi sua,
   <font size="2">
    10
   </font>
   vestes sanctas in ministerio Aaron sacerdoti, et filiis eius, ut fungantur officio suo in sacris:
   <font size="2">
    11
   </font>
   oleum unctionis, et thymiama aromatum in sanctuario, omnia quae praecepi tibi, facient.
  </p>
  <p>
   <font size="2">
    12
   </font>
   Et locutus est Dominus ad Moysen, dicens:
   <font size="2">
    13
   </font>
   Loquere filiis Israel, et dices ad eos: Videte ut sabbatum meum custodiatis: quia signum est inter me et vos in generationibus vestris: ut sciatis quia ego Dominus, qui sanctifico vos.
   <font size="2">
    14
   </font>
   Custodite sabbatum meum, sanctum est enim vobis: qui polluerit illud, morte morietur; qui fecerit in eo opus, peribit anima illius de medio populi sui.
   <font size="2">
    15
   </font>
   Sex diebus facietis opus: in die septimo sabbatum est, requies sancta Domino; omnis qui fecerit opus in hac die, morietur.
   <font size="2">
    16
   </font>
   Custodiant filii Israel sabbatum, et celebrent illud in generationibus suis. Pactum est sempiternum
   <font size="2">
    17
   </font>
   inter me et filios Israel, signumque perpetuum; sex enim diebus fecit Dominus caelum et terram, et in septimo ab opere cessavit.
  </p>
  <p>
   <font size="2">
    18
   </font>
   Deditque Dominus Moysi, completis huiuscemodi sermonibus in monte Sinai, duas tabulas testimonii lapideas, scriptas digito Dei.
  </p>
  <p>
   <a name="32">
    [32]
   </a>
   <font size="2">
    1
   </font>
   Videns autem populus quod moram faceret descendendi de monte Moyses, congregatus adversus Aaron, dixit: Surge, fac nobis deos, qui nos praecedant: Moysi enim huic viro, qui nos eduxit de terra Aegypti, ignoramus quid acciderit.
   <font size="2">
    2
   </font>
   Dixitque ad eos Aaron: Tollite inaures aureas de uxorum, filiorumque et filiarum vestrarum auribus, et afferte ad me.
   <font size="2">
    3
   </font>
   Fecitque populus quae iusserat, deferens inaures ad Aaron.
   <font size="2">
    4
   </font>
   Quas cum ille accepisset, formavit opere fusorio, et fecit ex eis vitulum conflatilem: dixeruntque: Hi sunt dii tui Israel, qui te eduxerunt de terra Aegypti.
   <font size="2">
    5
   </font>
   Quod cum vidisset Aaron, aedificavit altare coram eo, et praeconis voce clamavit dicens: Cras solemnitas Domini est.
   <font size="2">
    6
   </font>
   Surgentesque mane, obtulerunt holocausta, et hostias pacificas, et sedit populus manducare, et bibere, et surrexerunt ludere.
  </p>
  <p>
   <font size="2">
    7
   </font>
   Locutus est autem Dominus ad Moysen, dicens: Vade, descende: peccavit populus tuus, quem eduxisti de terra Aegypti.
   <font size="2">
    8
   </font>
   Recesserunt cito de via, quam ostendisti eis: feceruntque sibi vitulum conflatilem, et adoraverunt, atque immolantes ei hostias, dixerunt: Isti sunt dii tui Israel, qui te eduxerunt de terra Aegypti.
   <font size="2">
    9
   </font>
   Rursumque ait Dominus ad Moysen: Cerno quod populus iste durae cervicis sit:
   <font size="2">
    10
   </font>
   dimitte me, ut irascatur furor meus contra eos, et deleam eos, faciamque te in gentem magnam.
  </p>
  <p>
   <font size="2">
    11
   </font>
   Moyses autem orabat Dominum Deum suum, dicens: Cur, Domine, irascitur furor tuus contra populum tuum, quem eduxisti de terra Aegypti, in fortitudine magna, et in manu robusta?
   <font size="2">
    12
   </font>
   Ne quaeso dicant Aegyptii: Callide eduxit eos, ut interficeret in montibus, et deleret e terra: quiescat ira tua, et esto placabilis super nequitia populi tui.
   <font size="2">
    13
   </font>
   Recordare Abraham, Isaac, et Israel servorum tuorum, quibus iurasti per temetipsum, dicens: Multiplicabo semen vestrum sicut stellas caeli; et universam terram hanc, de qua locutus sum, dabo semini vestro, et possidebitis eam semper.
   <font size="2">
    14
   </font>
   Placatusque est Dominus ne faceret malum quod locutus fuerat adversus populum suum.
  </p>
  <p>
   <font size="2">
    15
   </font>
   Et reversus est Moyses de monte, portans duas tabulas testimonii in manu sua, scriptas ex utraque parte,
   <font size="2">
    16
   </font>
   et factas opere Dei: scriptura quoque Dei erat sculpta in tabulis.
   <font size="2">
    17
   </font>
   Audiens autem Iosue tumultum populi vociferantis, dixit ad Moysen: Ululatus pugnae auditur in castris.
   <font size="2">
    18
   </font>
   Qui respondit: Non est clamor adhortantium ad pugnam, neque vociferatio compellentium ad fugam: sed vocem cantantium ego audio.
  </p>
  <p>
   <font size="2">
    19
   </font>
   Cumque appropinquasset ad castra, vidit vitulum, et choros: iratusque valde, proiecit de manu tabulas, et confregit eas ad radicem montis:
   <font size="2">
    20
   </font>
   arripiensque vitulum quem fecerant, combussit, et contrivit usque ad pulverem, quem sparsit in aquam, et dedit ex eo potum filiis Israel.
  </p>
  <p>
   <font size="2">
    21
   </font>
   Dixitque ad Aaron: Quid tibi fecit hic populus, ut induceres super eum peccatum maximum?
   <font size="2">
    22
   </font>
   Cui ille respondit: Ne indignetur dominus meus: tu enim nosti populum istum, quod pronus sit ad malum:
   <font size="2">
    23
   </font>
   dixerunt mihi: Fac nobis deos, qui nos praecedant: huic enim Moysi, qui nos eduxit de terra Aegypti, nescimus quid acciderit.
   <font size="2">
    24
   </font>
   Quibus ego dixi: Quis vestrum habet aurum? Tulerunt, et dederunt mihi: et proieci illud in ignem, egressusque est hic vitulus.
  </p>
  <p>
   <font size="2">
    25
   </font>
   Videns ergo Moyses populum quod esset nudatus (spoliaverat enim eum Aaron propter ignominiam sordis, et inter hostes nudum constituerat),
   <font size="2">
    26
   </font>
   et stans in porta castrorum, ait: Si quis est Domini, iungatur mihi. Congregatique sunt ad eum omnes filii Levi:
   <font size="2">
    27
   </font>
   quibus ait: Haec dicit Dominus Deus Israel: Ponat vir gladium super femur suum: ite, et redite de porta usque ad portam per medium castrorum, et occidat unusquisque fratrem, et amicum, et proximum suum.
   <font size="2">
    28
   </font>
   Feceruntque filii iuxta sermonem Moysi, cecideruntque in die illa quasi viginti tria millia hominum.
   <font size="2">
    29
   </font>
   Et ait Moyses: Consecrastis manus vestras hodie Domino, unusquisque in filio, et in fratre suo, ut detur vobis benedictio.
  </p>
  <p>
   <font size="2">
    30
   </font>
   Facto autem altero die, locutus est Moyses ad populum: Peccastis peccatum maximum: ascendam ad Dominum, si quomodo quivero eum deprecari pro scelere vestro.
   <font size="2">
    31
   </font>
   Reversusque ad Dominum, ait: Obsecro, peccavit populus iste peccatum maximum, feceruntque sibi deos aureos: aut dimitte eis hanc noxam,
   <font size="2">
    32
   </font>
   aut si non facis, dele me de libro tuo quem scripsisti.
   <font size="2">
    33
   </font>
   Cui respondit Dominus: Qui peccaverit mihi, delebo eum de libro meo:
   <font size="2">
    34
   </font>
   tu autem vade, et duc populum istum quo locutus sum tibi: angelus meus praecedet te. Ego autem in die ultionis visitabo et hoc peccatum eorum.
  </p>
  <p>
   <font size="2">
    35
   </font>
   Percussit ergo Dominus populum pro reatu vituli, quem fecerat Aaron.
  </p>
  <p>
   <a name="33">
    [33]
   </a>
   <font size="2">
    1
   </font>
   Locutusque est Dominus ad Moysen, dicens: Vade, ascende de loco isto tu, et populus tuus quem eduxisti de terra Aegypti, in terram quam iuravi Abraham, Isaac et Iacob, dicens: Semini tuo dabo eam:
   <font size="2">
    2
   </font>
   mittam praecursorem tui angelum, ut eiiciam Chananaeum, et Amorrhaeum, et Hethaeum, et Pherezaeum, et Hevaeum, et Iebusaeum,
   <font size="2">
    3
   </font>
   et intres in terram fluentem lacte et melle. Non enim ascendam tecum, quia populus durae cervicis es: ne forte disperdam te in via.
   <font size="2">
    4
   </font>
   Audiensque populus sermonem hunc pessimum, luxit: et nullus ex more indutus est cultu suo.
  </p>
  <p>
   <font size="2">
    5
   </font>
   Dixitque Dominus ad Moysen: Loquere filiis Israel: Populus durae cervicis es: semel ascendam in medio tui, et delebo te. Iam nunc depone ornatum tuum, ut sciam quid faciam tibi.
   <font size="2">
    6
   </font>
   Deposuerunt ergo filii Israel ornatum suum a monte Horeb.
  </p>
  <p>
   <font size="2">
    7
   </font>
   Moyses quoque tollens tabernaculum, tetendit extra castra procul, vocavitque nomen eius, Tabernaculum foederis. Et omnis populus, qui habebat aliquam quaestionem, egrediebatur ad tabernaculum foederis, extra castra.
   <font size="2">
    8
   </font>
   Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui, aspiciebantque tergum Moysi, donec ingrederetur tentorium.
   <font size="2">
    9
   </font>
   Ingresso autem illo tabernaculum foederis, descendebat columna nubis, et stabat ad ostium, loquebaturque cum Moyse,
   <font size="2">
    10
   </font>
   cernentibus universis quod columna nubis staret ad ostium tabernaculi. Stabantque ipsi, et adorabant per fores tabernaculorum suorum.
   <font size="2">
    11
   </font>
   Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister eius Iosue filius Nun, puer, non recedebat de tabernaculo.
  </p>
  <p>
   <font size="2">
    12
   </font>
   Dixit autem Moyses ad Dominum: Praecipis ut educam populum istum: et non indicas mihi quem missurus es mecum, praesertim cum dixeris: Novi te ex nomine, et invenisti gratiam coram me.
   <font size="2">
    13
   </font>
   Si ergo inveni gratiam in conspectu tuo, ostende mihi faciem tuam, ut sciam te, et inveniam gratiam ante oculos tuos: respice populum tuum gentem hanc.
   <font size="2">
    14
   </font>
   Dixitque Dominus: Facies mea praecedet te, et requiem dabo tibi.
   <font size="2">
    15
   </font>
   Et ait Moyses: Si non tu ipse praecedas, ne educas nos de loco isto.
   <font size="2">
    16
   </font>
   In quo enim scire poterimus ego et populus tuus invenisse nos gratiam in conspectu tuo, nisi ambulaveris nobiscum, ut glorificemur ab omnibus populis qui habitant super terram?
  </p>
  <p>
   <font size="2">
    17
   </font>
   Dixit autem Dominus ad Moysen: Et verbum istud, quod locutus es, faciam: invenisti enim gratiam coram me, et teipsum novi ex nomine.
   <font size="2">
    18
   </font>
   Qui ait: Ostende mihi gloriam tuam.
   <font size="2">
    19
   </font>
   Respondit: Ego ostendam omne bonum tibi, et vocabo in nomine Domini coram te: et miserebor cui voluero, et clemens ero in quem mihi placuerit.
   <font size="2">
    20
   </font>
   Rursumque ait: Non poteris videre faciem meam: non enim videbit me homo et vivet.
   <font size="2">
    21
   </font>
   Et iterum: Ecce, inquit, est locus apud me, et stabis supra petram.
   <font size="2">
    22
   </font>
   Cumque transibit gloria mea, ponam te in foramine petrae, et protegam dextera mea, donec transeam:
   <font size="2">
    23
   </font>
   tollamque manum meam, et videbis posteriora mea: faciem autem meam videre non poteris.
  </p>
  <p>
   <a name="34">
    [34]
   </a>
   <font size="2">
    1
   </font>
   Ac deinceps: Praecide, ait, tibi duas tabulas lapideas instar priorum, et scribam super eas verba, quae habuerunt tabulae quas fregisti.
   <font size="2">
    2
   </font>
   Esto paratus mane, ut ascendas statim in montem Sinai, stabisque mecum super verticem montis.
   <font size="2">
    3
   </font>
   Nullus ascendat tecum, nec videatur quispiam per totum montem: boves quoque et oves non pascantur e contra.
   <font size="2">
    4
   </font>
   Excidit ergo duas tabulas lapideas, quales antea fuerant: et de nocte consurgens ascendit in montem Sinai, sicut praeceperat ei Dominus, portans secum tabulas.
  </p>
  <p>
   <font size="2">
    5
   </font>
   Cumque descendisset Dominus per nubem, stetit Moyses cum eo, invocans nomen Domini.
   <font size="2">
    6
   </font>
   Quo transeunte coram eo, ait: Dominator Domine Deus, misericors et clemens, patiens et multae miserationis, ac verax,
   <font size="2">
    7
   </font>
   qui custodis misericordiam in millia; qui aufers iniquitatem, et scelera, atque peccata, nullusque apud te per se innocens est; qui reddis iniquitatem patrum filiis, ac nepotibus in tertiam et quartam progeniem.
   <font size="2">
    8
   </font>
   Festinusque Moyses, curvatus est pronus in terram, et adorans
   <font size="2">
    9
   </font>
   ait: Si inveni gratiam in conspectu tuo, Domine, obsecro ut gradiaris nobiscum (populus enim durae cervicis est) et auferas iniquitates nostras atque peccata, nosque possideas.
  </p>
  <p>
   <font size="2">
    10
   </font>
   Respondit Dominus: Ego inibo pactum videntibus cunctis: signa faciam quae numquam visa sunt super terram, nec in ullis gentibus, ut cernat populus iste, in cuius es medio, opus Domini terribile quod facturus sum.
  </p>
  <p>
   <font size="2">
    11
   </font>
   Observa cuncta quae hodie mando tibi: ego ipse eiiciam ante faciem tuam Amorrhaeum, et Chananaeum, et Hethaeum, Pherezaeum quoque, et Hevaeum, et Iebusaeum.
   <font size="2">
    12
   </font>
   Cave ne umquam cum habitatoribus terrae illius iungas amicitias, quae sint tibi in ruinam:
   <font size="2">
    13
   </font>
   sed aras eorum destrue, confringe statuas, lucosque succide.
  </p>
  <p>
   <font size="2">
    14
   </font>
   Noli adorare deum alienum. Dominus zelotes nomen eius; Deus est aemulator.
   <font size="2">
    15
   </font>
   Ne ineas pactum cum hominibus illarum regionum: ne, cum fornicati fuerint cum diis suis, et adoraverint simulcra eorum, vocet te quispiam ut comedas de immolatis.
   <font size="2">
    16
   </font>
   Nec uxorem de filiabus eorum accipies filiis tuis: ne, postquam ipsae fuerint fornicatae, fornicari faciant et filios tuos in deos suos.
  </p>
  <p>
   <font size="2">
    17
   </font>
   Deos conflatiles non facies tibi.
  </p>
  <p>
   <font size="2">
    18
   </font>
   Solemnitatem azymorum custodies. Septem diebus vesceris azymis, sicut praecepi tibi, in tempore mensis novorum: mense enim verni temporis egressus es de Aegypto.
  </p>
  <p>
   <font size="2">
    19
   </font>
   Omne quod aperit vulvam generis maculini, meum erit. De cunctis animantibus, tam de bobus, quam de ovibus, meum erit.
   <font size="2">
    20
   </font>
   Primogenitum asini redimes ove: sin autem nec pretium pro eo dederis, occidetur. Primogenitum filiorum tuorum redimes: nec apparebis in conspectu meo vacuus.
  </p>
  <p>
   <font size="2">
    21
   </font>
   Sex diebus operaberis; die septimo cessabis arare et metere.
  </p>
  <p>
   <font size="2">
    22
   </font>
   Solemnitatem hebdomadarum facies tibi in primitiis frugum messis tuae triticeae, et solemnitatem, quando redeunte anni tempore cuncta conduntur.
  </p>
  <p>
   <font size="2">
    23
   </font>
   Tribus temporibus anni apparebit omne masculinum tuum in conspectu omnipotentis Domini Dei Israel.
   <font size="2">
    24
   </font>
   Cum enim tulero gentes a facie tua, et dilatavero terminos tuos, nullus insidiabitur terrae tuae, ascendente te, et apparente in conspectu Domini Dei tui ter in anno.
  </p>
  <p>
   <font size="2">
    25
   </font>
   Non immolabis super fermento sanguinem hostiae meae: neque residebit mane de victima solemnitatis Phase.
  </p>
  <p>
   <font size="2">
    26
   </font>
   Primitias frugum terrae tuae offeres in domo Domini Dei tui. Non coques haedum in lacte matris suae.
  </p>
  <p>
   <font size="2">
    27
   </font>
   Dixitque Dominus ad Moysen: Scribe tibi verba haec, quibus et tecum et cum Israel pepigi foedus.
  </p>
  <p>
   <font size="2">
    28
   </font>
   Fuit ergo ibi cum Domino quadraginta dies et quadraginta noctes: panem non comedit, et aquam non bibit, et scripsit in tabulis verba foederis decem.
  </p>
  <p>
   <font size="2">
    29
   </font>
   Cumque descenderet Moyses de monte Sinai, tenebat duas tabulas testimonii, et ignorabat quod cornuta esset facies sua ex consortio sermonis Domini.
   <font size="2">
    30
   </font>
   Videntes autem Aaron et filii Israel cornutam Moysi faciem, timuerunt prope accedere.
   <font size="2">
    31
   </font>
   Vocatique ab eo, reversi sunt tam Aaron, quam principes synagogae. Et postquam locutus est ad eos,
   <font size="2">
    32
   </font>
   venerunt ad eum etiam omnes filii Israel: quibus praecepit cuncta quae audierat a Domino in monte Sinai.
  </p>
  <p>
   <font size="2">
    33
   </font>
   Impletisque sermonibus, posuit velamen super faciem suam.
   <font size="2">
    34
   </font>
   Quod ingressus ad Dominum, et loquens cum eo, auferebat donec exiret, et tunc loquebatur ad filios Israel omnia quae sibi fuerant imperata.
   <font size="2">
    35
   </font>
   Qui videbant faciem egredientis Moysi esse cornutam, sed operiebat ille rursus faciem suam, siquando loquebatur ad eos.
  </p>
  <p>
   <a name="35">
    [35]
   </a>
   <font size="2">
    1
   </font>
   Igitur congregata omni turba filiorum Israel, dixit ad eos: Haec sunt quae iussit Dominus fieri.
   <font size="2">
    2
   </font>
   Sex diebus facietis opus: septimus dies erit vobis sanctus, sabbatum, et requies Domini: qui fecerit opus in eo, occidetur.
   <font size="2">
    3
   </font>
   Non succendetis ignem in omnibus habitaculis vestris per diem sabbati.
  </p>
  <p>
   <font size="2">
    4
   </font>
   Et ait Moyses ad omnem catervam filiorum Israel: Iste est sermo quem praecepit Dominus, dicens:
   <font size="2">
    5
   </font>
   Separate apud vos primitias Domino. Omnis voluntarius et prono animo offerat eas Domino: aurum et argentum, et aes,
   <font size="2">
    6
   </font>
   hyacinthum et purpuram, coccumque bis tinctum, et byssum, pilos caprarum,
   <font size="2">
    7
   </font>
   pellesque arietum rubricatas, et ianthinas, ligna setim,
   <font size="2">
    8
   </font>
   et oleum ad luminaria concinnanda, et ut conficiatur unguentum, et thymiama suavissimum,
   <font size="2">
    9
   </font>
   lapides onychinos, et gemmas ad ornatum superhumeralis et rationalis.
  </p>
  <p>
   <font size="2">
    10
   </font>
   Quisque vestrum sapiens est, veniat, et faciat quod Dominus imperavit:
   <font size="2">
    11
   </font>
   tabernaculum scilicet, et tectum eius, atque operimentum, annulos, et tabulata cum vectibus, paxillos, et bases:
   <font size="2">
    12
   </font>
   arcam et vectes, propitiatorium, et velum, quod ante illud oppanditur:
   <font size="2">
    13
   </font>
   mensam cum vectibus et vasis, et propositionis panibus:
   <font size="2">
    14
   </font>
   candelabrum ad luminaria sustentanda, vasa illius et lucernas, et oleum ad nutrimenta ignium:
   <font size="2">
    15
   </font>
   altare thymiamatis, et vectes, et oleum unctionis et thymiama ex aromatibus: tentorium ad ostium tabernaculi:
   <font size="2">
    16
   </font>
   altare holocausti, et craticulam eius aeneam cum vectibus et vasis suis: labrum et basim eius:
   <font size="2">
    17
   </font>
   cortinas atrii cum columnis et basibus, tentorium in foribus vestibuli,
   <font size="2">
    18
   </font>
   paxillos tabernaculi et atrii cum funiculis suis:
   <font size="2">
    19
   </font>
   vestimenta, quorum usus est in ministerio sanctuarii, vestes Aaron pontificis ac filiorum eius, ut sacerdotio fungantur mihi.
  </p>
  <p>
   <font size="2">
    20
   </font>
   Egressaque omnis multitudo filiorum Israel de conspectu Moysi,
   <font size="2">
    21
   </font>
   obtulerunt mente promptissima atque devota primitias Domino, ad faciendum opus tabernaculi testimonii. Quidquid ad cultum et ad vestes sanctas necessarium erat,
   <font size="2">
    22
   </font>
   viri cum mulieribus praebuerunt, armillas et inaures, annulos et dextralia: omne vas aureum in donaria Domini separatum est.
   <font size="2">
    23
   </font>
   Si quis habebat hyacinthum, et purpuram, coccumque bis tinctum, byssum et pilos caprarum, pelles arietum rubricatas, et ianthinas,
   <font size="2">
    24
   </font>
   argenti, aerisque metalla, obtulerunt Domino, lignaque setim in varios usus.
  </p>
  <p>
   <font size="2">
    25
   </font>
   Sed et mulieres doctae, quae neverant, dederunt hyacinthum, purpuram, et vermiculum, ac byssum,
   <font size="2">
    26
   </font>
   et pilos caprarum, sponte propria cuncta tribuentes.
   <font size="2">
    27
   </font>
   Principes vero obtulerunt lapides onychinos, et gemmas ad superhumerale et rationale,
   <font size="2">
    28
   </font>
   aromataque et oleum ad luminaria concinnanda, et ad praeparandum unguentum, ac thymiama odoris suavissimi componendum.
   <font size="2">
    29
   </font>
   Omnes viri et mulieres mente devota obtulerunt donaria, ut fierent opera, quae iusserat Dominus per manum Moysi. Cuncti filii Israel voluntaria Domino dedicaverunt.
  </p>
  <p>
   <font size="2">
    30
   </font>
   Dixitque Moyses ad filios Israel: Ecce, vocavit Dominus ex nomine Beseleel filium Uri, filii Hur de tribu Iuda,
   <font size="2">
    31
   </font>
   implevitque eum spiritu Dei, sapientia et intelligentia, et scientia et omni doctrina,
   <font size="2">
    32
   </font>
   ad excogitandum, et faciendum opus in auro, et argento, et aere,
   <font size="2">
    33
   </font>
   sculpendisque lapidibus, et opere carpentario, quidquid fabre adinveniri potest,
   <font size="2">
    34
   </font>
   dedit in corde eius: Ooliab quoque filium Achisamech de tribu Dan:
   <font size="2">
    35
   </font>
   ambos erudivit sapientia, ut faciant opera abietarii, polymitarii, ac plumarii, de hyacintho ac purpura, coccoque bis tincto, et bysso, et texant omnia, ac nova quaeque reperiant.
  </p>
  <p>
   <a name="36">
    [36]
   </a>
   <font size="2">
    1
   </font>
   Fecit ergo Beseleel, et Ooliab, et omnis vir sapiens, quibus dedit Dominus sapientiam et intellectum, ut scirent fabre operari quae in usus sanctuarii necessaria sunt, et quae praecepit Dominus.
  </p>
  <p>
   <font size="2">
    2
   </font>
   Cumque vocasset eos Moyses et omnem eruditum virum, cui dederat Dominus sapientiam, et qui sponte sua obtulerant se ad faciendum opus,
   <font size="2">
    3
   </font>
   tradidit eis universa donaria filiorum Israel. Qui cum instarent operi, quotidie mane vota populus offerebat.
   <font size="2">
    4
   </font>
   Unde artifices venire compulsi,
   <font size="2">
    5
   </font>
   dixerunt Moysi: Plus offert populus quam necessarium est.
   <font size="2">
    6
   </font>
   Iussit ergo Moyses praeconis voce cantari: Nec vir, nec mulier quidquam offerat ultra in opere sanctuarii. Sicque cessatum est a muneribus offerendis,
   <font size="2">
    7
   </font>
   eo quod oblata sufficerent et superabundarent.
  </p>
  <p>
   <font size="2">
    8
   </font>
   Feceruntque omnes corde sapientes ad explendum opus tabernaculi, cortinas decem de bysso retorta, et hyacintho, et purpura, coccoque bis tincto, opere vario, et arte polymita:
   <font size="2">
    9
   </font>
   quarum una habebat in longitudine viginti octo cubitos, et in latitudine quatuor; una mensura erat omnium cortinarum.
   <font size="2">
    10
   </font>
   Coniunxitque cortinas quinque, alteram alteri, et alias quinque sibi invicem copulavit.
   <font size="2">
    11
   </font>
   Fecit et ansas hyacinthinas in ora cortinae unius ex utroque latere, et in ora cortinae alterius similiter,
   <font size="2">
    12
   </font>
   ut contra se invicem venirent ansae, et mutuo iungerentur.
   <font size="2">
    13
   </font>
   Unde et quinquaginta fudit circulos aureos, qui morderent cortinarum ansas, et fieret unum tabernaculum.
   <font size="2">
    14
   </font>
   Fecit et saga undecim de pilis caprarum ad operiendum tectum tabernaculi:
   <font size="2">
    15
   </font>
   unum sagum in longitudine habebat cubitos triginta, et in latitudine cubitos quatuor: unius mensurae erant omnia saga:
   <font size="2">
    16
   </font>
   quorum quinque iunxit seorsum, et sex alia separatim.
   <font size="2">
    17
   </font>
   Fecitque ansas quinquaginta in ora sagi unius, et quinquaginta in ora sagi alterius, ut sibi invicem iungerentur.
   <font size="2">
    18
   </font>
   Et fibulas aeneas quinquaginta, quibus necteretur tectum, ut unum pallium ex omnibus sagis fieret.
   <font size="2">
    19
   </font>
   Fecit et opertorium tabernaculi de pellibus arietum rubricatis: aliudque desuper velamentum de pellibus ianthinis.
  </p>
  <p>
   <font size="2">
    20
   </font>
   Fecit et tabulas tabernaculi de lignis setim stantes.
   <font size="2">
    21
   </font>
   Decem cubitorum erat longitudo tabulae unius: et unum ac semis cubitum latitudo retinebat.
   <font size="2">
    22
   </font>
   Binae incastraturae erant per singulas tabulas, ut altera alteri iungeretur. Sic fecit in omnibus tabernaculi tabulis.
   <font size="2">
    23
   </font>
   E quibus viginti ad plagam meridianam erant contra austrum,
   <font size="2">
    24
   </font>
   cum quadraginta basibus argenteis. Duae bases sub una tabula ponebantur ex utraque parte angulorum, ubi incastraturae laterum in angulis terminantur.
   <font size="2">
    25
   </font>
   Ad plagam quoque tabernaculi, quae respicit ad aquilonem, fecit viginti tabulas,
   <font size="2">
    26
   </font>
   cum quadraginta basibus argenteis, duas bases per singulas tabulas.
   <font size="2">
    27
   </font>
   Contra occidentem vero, id est, ad eam partem tabernaculi quae mare respicit, fecit sex tabulas,
   <font size="2">
    28
   </font>
   et duas alias per singulos angulos tabernaculi retro:
   <font size="2">
    29
   </font>
   quae iunctae erant a deorsum usque sursum, et in unam compaginem pariter ferebantur. Ita fecit ex utraque parte per angulos:
   <font size="2">
    30
   </font>
   ut octo essent simul tabulae, et haberent bases argenteas sedecim, binas scilicet bases sub singulis tabulis.
   <font size="2">
    31
   </font>
   Fecit et vectes de lignis setim, quinque ad continendas tabulas unius lateris tabernaculi,
   <font size="2">
    32
   </font>
   et quinque alios ad alterius lateris coaptandas tabulas: et extra hos, quinque alios vectes ad occidentalem plagam tabernaculi contra mare.
   <font size="2">
    33
   </font>
   Fecit quoque vectem alium, qui per medias tabulas ab angulo usque ad angulum perveniret.
   <font size="2">
    34
   </font>
   Ipsa autem tabulata deauravit, fusis basibus earum argenteis. Et circulos eorum fecit aureos, per quos vectes induci possent: quos et ipsos laminis aureis operuit.
  </p>
  <p>
   <font size="2">
    35
   </font>
   Fecit et velum de hyacintho, et purpura, vermiculo, ac bysso retorta, opere polymitario, varium atque distinctum:
   <font size="2">
    36
   </font>
   et quatuor columnas de lignis setim, quas cum capitibus deauravit, fusis basibus earum argenteis.
  </p>
  <p>
   <font size="2">
    37
   </font>
   Fecit et tentorium in introitu tabernaculi ex hyacintho, purpura, vermiculo, byssoque retorta, opere plumarii:
   <font size="2">
    38
   </font>
   et columnas quinque cum capitibus suis, quas operuit auro, basesque earum fudit aeneas.
  </p>
  <p>
   <a name="37">
    [37]
   </a>
   <font size="2">
    1
   </font>
   Fecit autem Beseleel et arcam de lignis setim, habentem duos semis cubitos in longitudine, et cubitum ac semissem in latitudine, altitudo quoque unius cubiti fuit et dimidii: vestivitque eam auro purissimo intus ac foris.
   <font size="2">
    2
   </font>
   Et fecit illi coronam auream per gyrum,
   <font size="2">
    3
   </font>
   conflans quatuor annulos aureos per quatuor angulos eius: duos annulos in latere uno, et duos in altero.
   <font size="2">
    4
   </font>
   Vectes quoque fecit de lignis setim, quos vestivit auro,
   <font size="2">
    5
   </font>
   et quos misit in annulos, qui erant in lateribus arcae ad portandum eam.
  </p>
  <p>
   <font size="2">
    6
   </font>
   Fecit et propitiatorium, id est, oraculum, de auro mundissimo, duorum cubitorum et dimidii in longitudine, et cubiti ac semis in latitudine.
   <font size="2">
    7
   </font>
   Duos etiam cherubim ex auro ductili, quos posuit ex utraque parte propitiatorii:
   <font size="2">
    8
   </font>
   cherub unum in summitate unius partis, et cherub alterum in summitate partis alterius: duos cherubim in singulis summitatibus propitiatorii,
   <font size="2">
    9
   </font>
   extendentes alas, et tegentes propitiatorium, seque mutuo et illud respicientes.
  </p>
  <p>
   <font size="2">
    10
   </font>
   Fecit et mensam de lignis setim in longitudine duorum cubitorum, et in latitudine unius cubiti, quae habebat in altitudine cubitum ac semissem.
   <font size="2">
    11
   </font>
   Circumdeditque eam auro mundissimo, et fecit illi labium aureum per gyrum,
   <font size="2">
    12
   </font>
   ipsique labio coronam auream interrasilem quatuor digitorum, et super eamdem, alteram coronam auream.
   <font size="2">
    13
   </font>
   Fudit et quatuor circulos aureos, quos posuit in quatuor angulis per singulos pedes mensae
   <font size="2">
    14
   </font>
   contra coronam: misitque in eos vectes, ut possit mensa portari.
   <font size="2">
    15
   </font>
   Ipsos quoque vectes fecit de lignis setim, et circumdedit eos auro.
   <font size="2">
    16
   </font>
   Et vasa ad diversos usus mensae, acetabula, phialas, et cyathos, et thuribula, ex auro puro, in quibus offerenda sunt libamina.
  </p>
  <p>
   <font size="2">
    17
   </font>
   Fecit et candelabrum ductile de auro mundissimo, de cuius vecte calami, scyphi, sphaerulaeque, ac lilia procedebant:
   <font size="2">
    18
   </font>
   sex in utroque latere, tres calami ex parte una, et tres ex altera:
   <font size="2">
    19
   </font>
   tres scyphi in nucis modum per calamos singulos, sphaerulaeque simul et lilia: et tres scyphi instar nucis in calamo altero, sphaerulaeque simul et lilia. Aequum erat opus sex calamorum, qui procedebant de stipite candelabri.
   <font size="2">
    20
   </font>
   In ipso autem vecte erant quatuor scyphi in nucis modum, sphaerulaeque per singulos simul et lilia:
   <font size="2">
    21
   </font>
   et sphaerulae sub duobus calamis per loca tria, qui simul sex fiunt calami procedentes de vecte uno.
   <font size="2">
    22
   </font>
   Et sphaerulae igitur, et calami ex ipso erant, universa ductilia ex auro purissimo.
   <font size="2">
    23
   </font>
   Fecit et lucernas septem cum emunctoriis suis, et vasa ubi ea, quae emuncta sunt, extinguantur, de auro mundissimo.
   <font size="2">
    24
   </font>
   Talentum auri appendebat candelabrum cum omnibus vasis suis.
  </p>
  <p>
   <font size="2">
    25
   </font>
   Fecit et altare thymiamatis de lignis setim, per quadrum singulos habens cubitos, et in altitudine duos: e cuius angulis procedebant cornua.
   <font size="2">
    26
   </font>
   Vestivitque illud auro purissimo cum craticula ac parietibus et cornibus.
   <font size="2">
    27
   </font>
   Fecitque ei coronam aureolam per gyrum, et duos annulos aureos sub corona per singula latera, ut mittantur in eos vectes, et possit altare portari.
   <font size="2">
    28
   </font>
   Ipsos autem vectes fecit de lignis setim, et operuit laminis aureis.
  </p>
  <p>
   <font size="2">
    29
   </font>
   Composuit et oleum ad sanctificationis unguentum, et thymiama de aromatibus mundissimis opere pigmentarii.
  </p>
  <p>
   <a name="38">
    [38]
   </a>
   <font size="2">
    1
   </font>
   Fecit et altare holocausti de lignis setim, quinque cubitorum per quadrum, et trium in altitudine:
   <font size="2">
    2
   </font>
   cuius cornua de angulis procedebant, operuitque illum laminis aeneis.
   <font size="2">
    3
   </font>
   Et in usus eius paravit ex aere vasa diversa, lebetes, forcipes, fuscinulas, uncinos, et ignium receptacula.
   <font size="2">
    4
   </font>
   Craticulamque eius in modum retis fecit aeneam, et subter eam in altaris medio arulam,
   <font size="2">
    5
   </font>
   fusis quatuor annulis per totidem retiaculi summitates, ad immittendos vectes ad portandum:
   <font size="2">
    6
   </font>
   quos et ipsos fecit de lignis setim, et operuit laminis aeneis:
   <font size="2">
    7
   </font>
   induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis, et intus vacuum.
  </p>
  <p>
   <font size="2">
    8
   </font>
   Fecit et labrum aeneum cum basi sua de speculis mulierum, quae excubabant in ostio tabernaculi.
  </p>
  <p>
   <font size="2">
    9
   </font>
   Fecit et atrium, in cuius australi plaga erant tentoria de bysso retorta, cubitorum centum,
   <font size="2">
    10
   </font>
   columnae aeneae viginti cum basibus suis, capita columnarum, et tota operis caelatura, argentea.
   <font size="2">
    11
   </font>
   Aeque ad septentrionalem plagam tentoria columnae, basesque et capita columarum eiusdem mensurae, et operis ac metalli, erant.
   <font size="2">
    12
   </font>
   In ea vero plaga, quae ad occidentem respicit, fuerunt tentoria cubitorum quinquaginta, columnae decem cum basibus suis aeneae, et capita columnarum, et tota operis caelatura, argentea.
   <font size="2">
    13
   </font>
   Porro contra orientem quinquaginta cubitorum paravit tentoria:
   <font size="2">
    14
   </font>
   e quibus, quindecim cubitos columnarum trium, cum basibus suis, unum tenebat latus:
   <font size="2">
    15
   </font>
   et in parte altera (quia inter utraque introitum tabernaculi fecit) quindecim aeque cubitorum erant tentoria, columnaeque tres, et bases totidem.
   <font size="2">
    16
   </font>
   Cuncta atrii tentoria byssus retorta texuerat.
   <font size="2">
    17
   </font>
   Bases columnarum fuere aeneae, capita autem earum cum cunctis caelaturis suis argentea: sed et ipsas columnas atrii vestivit argento.
   <font size="2">
    18
   </font>
   Et in introitu eius opere plumario fecit tentorium ex hyacintho, purpura, vermiculo, ac bysso retorta, quod habebat viginti cubitos in longitudine, altitudo vero quinque cubitorum erat iuxta mensuram, quam cuncta atrii tentoria habebant.
   <font size="2">
    19
   </font>
   Columnae autem in ingressu fuere quatuor cum basibus aeneis, capitaque earum et caelaturae argenteae.
   <font size="2">
    20
   </font>
   Paxillos quoque tabernaculi et atrii per gyrum fecit aeneos.
  </p>
  <p>
   <font size="2">
    21
   </font>
   Haec sunt instrumena tabernaculi testimonii, quae enumerata sunt iuxta praeceptum Moysi in caeremoniis Levitarum per manum Ithamar filii Aaron sacerdotis:
   <font size="2">
    22
   </font>
   quae Beseleel filius Uri filii Hur de tribu Iuda, Domino per Moysen iubente, compleverat,
   <font size="2">
    23
   </font>
   iuncto sibi socio Ooliab filio Achisamech de tribu Dan: qui et ipse artifex lignorum egregius fuit, et polymitarius atque plumarius ex hyacintho, purpura, vermiculo et bysso.
  </p>
  <p>
   <font size="2">
    24
   </font>
   Omne aurum quod expensum est in opere sanctuarii, et quod oblatum est in donariis, viginti novem talentorum fuit, et septingentorum triginta siclorum ad mensuram sanctuarii.
   <font size="2">
    25
   </font>
   Oblatum est autem ab his qui transierunt ad numerum a viginti annis et supra, de sexcentis tribus millibus et quingentis quinquaginta armatorum.
   <font size="2">
    26
   </font>
   Fuerunt praeterea centum talenta argenti e quibus conflatae sunt bases sanctuarii, et introitus, ubi velum pendet.
   <font size="2">
    27
   </font>
   Centum bases factae sunt de talentis centum, singulis talentis per bases singulas supputatis.
   <font size="2">
    28
   </font>
   De mille autem septingentis et septuaginta quinque, fecit capita columnarum, quas et ipsas vestivit argento.
   <font size="2">
    29
   </font>
   Aeris quoque oblata sunt talenta septuaginta duo millia, et quadringenti supra sicli,
   <font size="2">
    30
   </font>
   ex quibus fusae sunt bases in introitu tabernaculi testimonii, et altare aeneum cum craticula sua, omniaque vasa quae ad usum eius pertinent,
   <font size="2">
    31
   </font>
   et bases atrii tam in circuitu quam in ingressu eius, et paxilli tabernaculi atque atrii per gyrum.
  </p>
  <p>
   <a name="39">
    [39]
   </a>
   <font size="2">
    1
   </font>
   De hyacintho vero et purpura, vermiculo ac bysso, fecit vestes, quibus indueretur Aaron quando ministrabat in sanctis, sicut praecepit Dominus Moysi.
  </p>
  <p>
   <font size="2">
    2
   </font>
   Fecit igitur superhumerale de auro, hyacintho, et purpura, coccoque bis tincto, et bysso retorta,
   <font size="2">
    3
   </font>
   opere polymitario: inciditque bracteas aureas, et extenuavit in fila, ut possent torqueri cum priorum colorum subtegmine,
   <font size="2">
    4
   </font>
   duasque oras sibi invicem copulatas in utroque latere summitatum,
   <font size="2">
    5
   </font>
   et balteum ex eisdem coloribus, sicut praeceperat Dominus Moysi.
   <font size="2">
    6
   </font>
   Paravit et duos lapides onychinos, astrictos et inclusos auro, et sculptos arte gemmaria nominibus filiorum Israel:
   <font size="2">
    7
   </font>
   posuitque eos in lateribus superhumeralis in monimentum filiorum Israel, sicut praeceperat Dominus Moysi.
  </p>
  <p>
   <font size="2">
    8
   </font>
   Fecit et rationale opere polymito iuxta opus superhumeralis, ex auro, hyacintho, purpura, coccoque bis tincto, et bysso retorta:
   <font size="2">
    9
   </font>
   quadrangulum, duplex, mensurae palmi.
   <font size="2">
    10
   </font>
   Et posuit in eo gemmarum ordines quatuor. In primo versu erat sardius, topazius, smaragdus.
   <font size="2">
    11
   </font>
   In secundo, carbunculus, sapphirus, et iaspis.
   <font size="2">
    12
   </font>
   In tertio, ligurius, achates, et amethystus.
   <font size="2">
    13
   </font>
   In quarto, chrysolithus, onychinus, et beryllus, circumdati et inclusi auro per ordines suos.
   <font size="2">
    14
   </font>
   Ipsique lapides duodecim sculpti erant nominibus duodecim tribuum Israel, singuli per nomina singulorum.
   <font size="2">
    15
   </font>
   Fecerunt in rationali et catenulas sibi invicem cohaerentes, de auro purissimo:
   <font size="2">
    16
   </font>
   et duos uncinos, totidemque annulos aureos. Porro annulos posuerunt in utroque latere rationalis,
   <font size="2">
    17
   </font>
   e quibus penderent duae catenae aureae, quas inseruerunt uncinis, qui in superhumeralis angulis eminebant.
   <font size="2">
    18
   </font>
   Haec et ante et retro ita conveniebant sibi, ut superhumerale et rationale mutuo necterentur,
   <font size="2">
    19
   </font>
   stricta ad balteum et annulis fortius copulata, quos iungebat vitta hyacinthina, ne laxa fluerent, et a se invicem moverentur, sicut praecepit Dominus Moysi.
  </p>
  <p>
   <font size="2">
    20
   </font>
   Feceruntque quoque tunicam superhumeralis totam hyacinthinam,
   <font size="2">
    21
   </font>
   et capitium in superiori parte contra medium, oramque per gyrum capitii textilem:
   <font size="2">
    22
   </font>
   deorsum autem ad pedes mala punica ex hyacintho, purpura, vermiculo, ac bysso retorta:
   <font size="2">
    23
   </font>
   et tintinnabula de auro purissimo, quae posuerunt inter malogranata, in extrema parte tunicae per gyrum:
   <font size="2">
    24
   </font>
   tintinnabulum autem aureum, et malum punicum, quibus ornatus incedebat pontifex quando ministerio fungebatur, sicut praeceperat Dominus Moysi.
   <font size="2">
    25
   </font>
   Fecerunt et tunicas byssinas opere textili Aaron et filiis eius:
   <font size="2">
    26
   </font>
   et mitras cum coronulis suis ex bysso:
   <font size="2">
    27
   </font>
   feminalia quoque linea, byssina:
   <font size="2">
    28
   </font>
   cingulum vero de bysso retorta, hyacintho, purpura, ac vermiculo bis tincto, arte plumaria, sicut praeceperat Dominus Moysi.
   <font size="2">
    29
   </font>
   Fecerunt et laminam sacrae venerationis de auro purissimo, scripseruntque in ea opere gemmario, Sanctum Domini:
   <font size="2">
    30
   </font>
   et strinxerunt eam cum mitra vitta hyacinthina, sicut praeceperat Dominus Moysi.
  </p>
  <p>
   <font size="2">
    31
   </font>
   Perfectum est igitur omne opus tabernaculi et tecti testimonii: feceruntque filii Israel cuncta quae praeceperat Dominus Moysi.
   <font size="2">
    32
   </font>
   Et obtulerunt tabernaculum et tectum et universam supellectilem, annulos, tabulas, vectes, columnas ac bases,
   <font size="2">
    33
   </font>
   opertorium de pellibus arietum rubricatis, et aliud operimentum de ianthinis pellibus,
   <font size="2">
    34
   </font>
   velum; arcam, vectes, propitiatorium,
   <font size="2">
    35
   </font>
   mensam cum vasis suis et propositionis panibus;
   <font size="2">
    36
   </font>
   candelabrum, lucernas, et utensilia earum cum oleo;
   <font size="2">
    37
   </font>
   altare aureum, et unguentum, et thymiama ex aromatibus,
   <font size="2">
    38
   </font>
   et tentorium in introitu tabernaculi;
   <font size="2">
    39
   </font>
   altare aeneum, retiaculum, vectes, et vasa eius omnia; labrum cum basi sua; tentoria atrii, et columnas cum basibus suis;
   <font size="2">
    40
   </font>
   tentorium in introitu atrii, funiculosque illius et paxillos. Nihil ex vasis defuit, quae in ministerium tabernaculi, et in tectum foederis iussa sunt fieri.
   <font size="2">
    41
   </font>
   Vestes quoque, quibus sacerdotes utuntur in sanctuario, Aaron scilicet et filii eius,
   <font size="2">
    42
   </font>
   obtulerunt filii Israel, sicut praeceperat Dominus.
  </p>
  <p>
   <font size="2">
    43
   </font>
   Quae postquam Moyses cuncta vidit completa, benedixit eis.
  </p>
  <p>
   <a name="40">
    [40]
   </a>
   <font size="2">
    1
   </font>
   Locutusque est Dominus ad Moysen, dicens:
   <font size="2">
    2
   </font>
   Mense primo, prima die mensis, eriges tabernaculum testimonii,
   <font size="2">
    3
   </font>
   et pones in eo arcam, dimittesque ante illam velum:
   <font size="2">
    4
   </font>
   et illata mensa, pones super eam quae rite praecepta sunt. Candelabrum stabit cum lucernis suis,
   <font size="2">
    5
   </font>
   et altare aureum, in quo adoletur incensum, coram arca testimonii. Tentorium in introitu tabernaculi pones,
   <font size="2">
    6
   </font>
   et ante illud altare holocausti:
   <font size="2">
    7
   </font>
   labrum inter altare et tabernaculum, quod implebis aqua.
   <font size="2">
    8
   </font>
   Circumdabisque atrium tentoriis, et ingressum eius.
   <font size="2">
    9
   </font>
   Et assumpto unctionis oleo unges tabernaculum cum vasis suis, ut sanctificentur:
   <font size="2">
    10
   </font>
   altare holocausti et omnia vasa eius,
   <font size="2">
    11
   </font>
   labrum cum basi sua: omnia unctionis oleo consecrabis, ut sint Sancta sanctorum.
   <font size="2">
    12
   </font>
   Applicabisque Aaron et filios eius ad fores tabernaculi testimonii, et lotos aqua
   <font size="2">
    13
   </font>
   indues sanctis vestibus, ut ministrent mihi, et unctio eorum in sacerdotium sempiternum proficiat.
   <font size="2">
    14
   </font>
   Fecitque Moyses omnia quae praeceperat Dominus.
   <font size="2">
    15
   </font>
   Igitur mense primo anni secundi, prima die mensis, collocatum est tabernaculum.
   <font size="2">
    16
   </font>
   Erexitque Moyses illud, et posuit tabulas ac bases et vectes, statuitque columnas,
   <font size="2">
    17
   </font>
   et expandit tectum super tabernaculum, imposito desuper operimento, sicut Dominus imperaverat.
   <font size="2">
    18
   </font>
   Posuit et testimonium in arca, subditis infra vectibus, et oraculum desuper.
   <font size="2">
    19
   </font>
   Cumque intulisset arcam in tabernaculum, appendit ante eam velum ut expleret Domini iussionem.
   <font size="2">
    20
   </font>
   Posuit et mensam in tabernaculo testimonii ad plagam septentrionalem extra velum,
   <font size="2">
    21
   </font>
   ordinatis coram propositionis panibus, sicut praeceperat Dominus Moysi.
   <font size="2">
    22
   </font>
   Posuit et candelabrum in tabernaculo testimonii e regione mensae in parte australi,
   <font size="2">
    23
   </font>
   locatis per ordinem lucernis, iuxta praeceptum Domini.
   <font size="2">
    24
   </font>
   Posuit et altare aureum sub tecto testimonii contra velum,
   <font size="2">
    25
   </font>
   et adolevit super eo incensum aromatum, sicut iusserat Dominus Moysi.
  </p>
  <p>
   <font size="2">
    26
   </font>
   Posuit et tentorium in introitu tabernaculi testimonii,
   <font size="2">
    27
   </font>
   et altare holocausti in vestibulo testimonii, offerens in eo holocaustum, et sacrificia, ut Dominus imperaverat.
   <font size="2">
    28
   </font>
   Labrum quoque statuit inter tabernaculum testimonii et altare, implens illud aqua.
   <font size="2">
    29
   </font>
   Laveruntque Moyses et Aaron ac filii eius manus suas et pedes,
   <font size="2">
    30
   </font>
   cum ingrederentur tectum foederis, et accederent ad altare, sicut praeceperat Dominus Moysi.
  </p>
  <p>
   <font size="2">
    31
   </font>
   Erexit et atrium per gyrum tabernaculi et altaris, ducto in introitu eius tentorio. Postquam omnia perfecta sunt,
   <font size="2">
    32
   </font>
   operuit nubes tabernaculum testimonii, et gloria Domini implevit illud.
   <font size="2">
    33
   </font>
   Nec poterat Moyses ingredi tectum foederis, nube operiente omnia, et maiestate Domini coruscante, quia cuncta nubes operuerat.
   <font size="2">
    34
   </font>
   Siquando nubes tabernaculum deserebat, proficiscebantur filii Israel per turmas suas:
   <font size="2">
    35
   </font>
   si pendebat desuper, manebant in eodem loco
   <font size="2">
    36
   </font>
   Nubes quippe Domini incubabat per diem tabernaculo, et ignis in nocte, videntibus cunctis populis Israel per cunctas mansiones suas.
  </p>
  <p class="border">
  </p>
 </body>
</div>