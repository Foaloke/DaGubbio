<div>
 Seneca: Oedipus
 <body>
  <p class="pagehead">
   L. ANNAEI SENECAE OEDIPVS
  </p>
  <p class="border">
  </p>
  <p>
   <b>
    Oedipvs
   </b>
   Iam nocte Titan dubius expulsa redit
      et nube maestum squalida exoritur iubar,
      lumenque flamma triste luctifica gerens
      prospiciet auida peste solatas domos,
      stragemque quam nox fecit ostendet dies.
   <span>
    5
   </span>
   Quisquamne regno gaudet? o fallax bonum,
      quantum malorum fronte quam blanda tegis!
      ut alta uentos semper excipiunt iuga
      rupemque saxis uasta dirimentem freta
      quamuis quieti uerberat fluctus maris,
   <span>
    10
   </span>
   imperia sic excelsa Fortunae obiacent.
      Quam bene parentis sceptra Polybi fugeram!
      curis solutus exul, intrepidus uagans
      (caelum deosque testor) in regnum incidi;
      infanda timeo: ne mea genitor manu
   <span>
    15
   </span>
   perimatur; hoc me Delphicae laurus monent,
      aliudque nobis maius indicunt scelus.
      est maius aliquod patre mactato nefas?
      pro misera pietas (eloqui fatum pudet),
      thalamos parentis Phoebus et diros toros
   <span>
    20
   </span>
   gnato minatur impia incestos face.
      hic me paternis expulit regnis timor,
      hoc ego penates profugus excessi meos:
      parum ipse fidens mihimet in tuto tua,
      natura, posui iura. cum magna horreas,
   <span>
    25
   </span>
   quod posse fieri non putes metuas tamen:
      cuncta expauesco meque non credo mihi.
            Iam iam aliquid in nos fata moliri parant.
      nam quid rear quod ista Cadmeae lues
      infesta genti strage tam late edita
   <span>
    30
   </span>
   mihi parcit uni? cui reseruamur malo?
      inter ruinas urbis et semper nouis
      deflenda lacrimis funera ac populi struem
      incolumis astoscilicet Phoebi reus.
      sperare poteras sceleribus tantis dari
   <span>
    35
   </span>
   regnum salubre? fecimus caelum nocens.
            Non aura gelido lenis afflatu fouet
      anhela flammis corda, non Zephyri leues
      spirant, sed ignes auget aestiferi canis
      Titan, leonis terga Nemeaei premens.
   <span>
    40
   </span>
   deseruit amnes umor atque herbas color
      aretque Dirce, tenuis Ismenos fluit
      et tinguit inopi nuda uix unda uada.
      obscura caelo labitur Phoebi soror,
      tristisque mundus nubilo pallet nouo.
   <span>
    45
   </span>
   nullum serenis noctibus sidus micat,
      sed grauis et ater incubat terris uapor:
      obtexit arces caelitum ac summas domos
      inferna facies. denegat fructum Ceres
      adulta, et altis flaua cum spicis tremat,
   <span>
    50
   </span>
   arente culmo sterilis emoritur seges.
      Nec ulla pars immunis exitio uacat,
      sed omnis aetas pariter et sexus ruit,
      iuuenesque senibus iungit et gnatis patres
      funesta pestis, una fax thalamos cremat,
   <span>
    55
   </span>
   fletuque acerbo funera et questu carent.
      quin ipsa tanti peruicax clades mali
      siccauit oculos, quodque in extremis solet,
      periere lacrimae. portat hunc aeger parens
      supremum ad ignem, mater hunc amens gerit
   <span>
    60
   </span>
   properatque ut alium repetat in eundem rogum.
      quin luctu in ipso luctus exoritur nouus,
      suaeque circa funus exequiae cadunt.
      tum propria flammis corpora alienis cremant;
      diripitur ignis: nullus est miseris pudor.
   <span>
    65
   </span>
   non ossa tumuli lecta discreti tegunt:
      arsisse satis estpars quota in cineres abit?
      dest terra tumulis, iam rogos siluae negant.
      non uota, non ars ulla correptos leuat:
      cadunt medentes, morbus auxilium trahit.
   <span>
    70
   </span>
   Adfusus aris supplices tendo manus
      matura poscens fata, praecurram ut prior
      patriam ruentem neue post omnis cadam
      fiamque regni funus extremum mei.
      o saeua nimium numina, o fatum graue!
   <span>
    75
   </span>
   negatur uni nempe in hoc populo mihi
      mors tam parata? sperne letali manu
      contacta regna, linque lacrimas, funera,
      tabifica caeli uitia quae tecum inuehis
      infaustus hospes, profuge iamdudum ocius
   <span>
    80
   </span>
   uel ad parentes.
   <b>
    Iocasta
   </b>
   Quid iuuat, coniunx, mala
      grauare questu? regium hoc ipsum reor:
      aduersa capere, quoque sit dubius magis
      status et cadentis imperi moles labet,
      hoc stare certo pressius fortem gradu:
   <span>
    85
   </span>
   haud est uirile terga Fortunae dare.
   <b>
    Oe.
   </b>
   Abest pauoris crimen ac probrum procul,
      uirtusque nostra nescit ignauos metus:
      si tela contra stricta, si uis horrida
      Mauortis in me rueretaduersus feros
   <span>
    90
   </span>
   audax Gigantas obuias ferrem manus.
      nec Sphinga caecis uerba nectentem modis
      fugi: cruentos uatis infandae tuli
      rictus et albens ossibus sparsis solum;
      cumque e superna rupe iam praedae imminens
   <span>
    95
   </span>
   aptaret alas uerbera et caudae mouens
      saeui leonis more conciperet minas,
      carmen poposci: sonuit horrendum insuper,
      crepuere malae, saxaque impatiens morae
      reuulsit unguis uiscera expectans mea;
   <span>
    100
   </span>
   nodosa sortis uerba et implexos dolos
      ac triste carmen alitis solui ferae.
            Quid sera mortis uota nunc demens facis?
      licuit perire. laudis hoc pretium tibi
      sceptrum et peremptae Sphingis haec merces datur.
   <span>
    105
   </span>
   ille, ille dirus callidi monstri cinis
      in nos rebellat, illa nunc Thebas lues
      perempta perdit. Vna iam superest salus,
      si quam salutis Phoebus ostendat uiam.
   <b>
    Chorvs
   </b>
   Occidis, Cadmi generosa proles,
   <span>
    110
   </span>
   urbe cum tota; uiduas colonis
      respicis terras, miseranda Thebe.
      carpitur leto tuus ille, Bacche,
      miles, extremos comes usque ad Indos,
      ausus Eois equitare campis
   <span>
    115
   </span>
   figere et mundo tua signa primo:
      cinnami siluis Arabas beatos
      uidit et uersas equitis sagittas,
      terga fallacis metuenda Parthi;
      litus intrauit pelagi rubentis:
   <span>
    120
   </span>
   promit hinc ortus aperitque lucem
      Phoebus et flamma propiore nudos
            inficit Indos.
      Stirpis inuictae genus interimus,
      labimur saeuo rapiente fato;
   <span>
    125
   </span>
   ducitur semper noua pompa Morti:
      longus ad manes properatur ordo
      agminis maesti, seriesque tristis
      haeret et turbae tumulos petenti
      non satis septem patuere portae.
   <span>
    130
   </span>
   stat grauis strages premiturque iuncto
            funere funus.
      Prima uis tardas tetigit bidentes:
      laniger pingues male carpsit herbas;
      colla tacturus steterat sacerdos:
   <span>
    135
   </span>
   dum manus certum parat alta uulnus,
      aureo taurus rutilante cornu
      labitur segnis; patuit sub ictu
      ponderis uasti resoluta ceruix:
      nec cruor, ferrum maculauit atra
   <span>
    140
   </span>
   turpis e plaga sanies profusa.
      segnior cursu sonipes in ipso
      concidit gyro dominumque prono
            prodidit armo.
      Incubant agris pecudes relictae;
   <span>
    145
   </span>
   taurus armento pereunte marcet:
      deficit pastor grege deminuto
      tabidos inter moriens iuuencos.
      non lupos cerui metuunt rapaces,
      cessat irati fremitus leonis,
   <span>
    150
   </span>
   nulla uillosis feritas in ursis;
      perdidit pestem latebrosa serpens:
      aret et sicco moritur ueneno.
            Non silua sua decorata coma
      fundit opacis montibus umbras,
   <span>
    155
   </span>
   non rura uirent ubere glebae,
      non plena suo uitis Iaccho
            bracchia curuat:
      omnia nostrum sensere malum.
      Rupere Erebi claustra profundi
   <span>
    160
   </span>
   turba sororum face Tartarea
      Phlegethonque sua motam ripa
      miscuit undis Styga Sidoniis.
      Mors atra auidos oris hiatus
      pandit et omnis explicat alas;
   <span>
    165
   </span>
   quique capaci turbida cumba
            flumina seruat
      durus senio nauita crudo,
      uix assiduo bracchia conto
            lassata refert,
      fessus turbam uectare nouam.
   <span>
    170
   </span>
   Quin Taenarii uincula ferri
      rupisse canem fama et nostris
      errare locis, mugisse solum,
      uaga per lucos * * *
      simulacra uirum maiora uiris,
   <span>
    175
   </span>
   bis Cadmeum niue discussa
            tremuisse nemus,
      bis turbatam sanguine Dircen,
      nocte silenti * * *
      Amphionios ululasse canes.
            O dira noui facies leti
   <span>
    180
   </span>
   grauior leto:
      piger ignauos alligat artus
      languor, et aegro rubor in uultu,
      maculaeque cutem sparsere leues.
      tum uapor ipsam corporis arcem
   <span>
    185
   </span>
   flammeus urit
      multoque genas sanguine tendit,
      oculique rigent, resonant aures
   <span>
    187a,188b
   </span>
   stillatque niger naris aduncae
   <span>
    189
   </span>
   cruor et uenas rumpit hiantes;
      intima creber uiscera quassat
            gemitus stridens
   <span>
    192a
   </span>
   et sacer ignis pascitur artus.
   <span>
    187b,188a
   </span>
   Iamque amplexu frigida presso
   <span>
    192b,193a
   </span>
   saxa fatigant;
   <span>
    193b
   </span>
   quos liberior domus elato
   <span>
    193c
   </span>
   custode sinit, petitis fontes
   <span>
    195
   </span>
   aliturque sitis latice ingesto.
      Prostrata iacet turba per aras
            oratque mori:
      solum hoc faciles tribuere dei.
      delubra petunt, haut ut uoto
            numina placent,
   <span>
    200
   </span>
   sed iuuat ipsos satiare deos.
            Quisnam ille propero regiam gressu petit?
      adestne clarus sanguine ac factis Creo
      an aeger animus falsa pro ueris uidet?
      adest petitus omnibus uotis Creo.
   <span>
    205
   </span>
   <b>
    Oedipvs
   </b>
   Horrore quatior, fata quo uergant timens,
      trepidumque gemino pectus affectu labat:
      ubi laeta duris mixta in ambiguo iacent,
      incertus animus scire cum cupiat timet.
            Germane nostrae coniugis, fessis opem
   <span>
    210
   </span>
   si quam reportas, uoce properata edoce.
   <b>
    Creo
   </b>
   Responsa dubia sorte perplexa iacent.
   <b>
    Oe.
   </b>
   Dubiam salutem qui dat adflictis negat.
   <b>
    Cr.
   </b>
   Ambage flexa Delphico mos est deo
      arcana tegere.
   <b>
    Oe.
   </b>
   Fare, sit dubium licet:
   <span>
    215
   </span>
   ambigua soli noscere Oedipodae datur.
   <b>
    Cr.
   </b>
   Caedem expiari regiam exilio deus
      et interemptum Laium ulcisci iubet:
      non ante caelo lucidus curret dies
      haustusque tutos aetheris puri dabit.
   <span>
    220
   </span>
   <b>
    Oe.
   </b>
   Et quis peremptor incluti regis fuit?
      quem memoret ede Phoebus, ut poenas luat.
   <b>
    Cr.
   </b>
   Sit, precor, dixisse tutum uisu et auditu horrida;
      torpor insedit per artus, frigidus sanguis coit.
      ut sacrata templa Phoebi supplici intraui pede
   <span>
    225
   </span>
   et pias numen precatus rite summisi manus,
      gemina Parnasi niualis arx trucem fremitum dedit;
      imminens Phoebea laurus tremuit et mouit domum
      ac repente sancta fontis lympha Castalii stetit.
      incipit Letoa uates spargere horrentes comas
   <span>
    230
   </span>
   et pati commota Phoebum; contigit nondum specum,
      emicat uasto fragore maior humano sonus:
      'mitia Cadmeis remeabunt sidera Thebis,
      si profugus Dircen Ismenida liquerit hospes
      regis caede nocens, Phoebo iam notus et infans.
   <span>
    235
   </span>
   nec tibi longa manent sceleratae gaudia caedis:
      tecum bella geres, natis quoque bella relinques,
      turpis maternos iterum reuolutus in ortus.'
   <b>
    Oe.
   </b>
   Quod facere monitu caelitum iussus paro,
      functi cineribus regis hoc decuit dari,
   <span>
    240
   </span>
   ne sancta quisquam sceptra uiolaret dolo.
      regi tuenda maxime regum est salus:
      quaerit peremptum nemo quem incolumem timet.
   <b>
    Cr.
   </b>
   Curam perempti maior excussit timor.
   <b>
    Oe.
   </b>
   Pium prohibuit ullus officium metus?
   <span>
    245
   </span>
   <b>
    Cr.
   </b>
   Prohibent nefandi carminis tristes minae.
   <b>
    Oe.
   </b>
   Nunc expietur numinum imperio scelus.
            Quisquis deorum regna placatus uides:
      tu, tu penes quem iura praecipitis poli,
      tuque, o sereni maximum mundi decus,
   <span>
    250
   </span>
   bis sena cursu signa qui uario legis,
      qui tarda celeri saecula euoluis rota,
      sororque fratri semper occurrens tuo,
      noctiuaga Phoebe, quique uentorum potens
      aequor per altum caerulos currus agis,
   <span>
    255
   </span>
   et qui carentis luce disponis domos,
      adeste: cuius Laius dextra occidit,
      hunc non quieta tecta, non fidi lares,
      non hospitalis exulem tellus ferat:
      thalamis pudendis doleat et prole impia;
   <span>
    260
   </span>
   hic et parentem dextera perimat sua,
      faciatque (num quid grauius optari potest?)
      quidquid ego fugi. Non erit ueniae locus:
      per regna iuro quaeque nunc hospes gero
      et quae reliqui perque penetrales deos,
   <span>
    265
   </span>
   per te, pater Neptune, qui fluctu leui
      utrimque nostro geminus alludis solo;
      et ipse nostris uocibus testis ueni,
      fatidica uatis ora Cirrhaeae mouens:
      ita molle senium ducat et summum diem
   <span>
    270
   </span>
   securus alto reddat in solio parens
      solasque Merope nouerit Polybi faces,
      ut nulla sontem gratia eripiet mihi.
            Sed quo nefandum facinus admissum loco est,
      memorate: aperto Marte an insidiis iacet?
   <span>
    275
   </span>
   <b>
    Cr.
   </b>
   Frondifera sanctae nemora Castaliae petens
      calcauit artis obsitum dumis iter,
      trigemina qua se spargit in campos uia.
      secat una gratum Phocidos Baccho solum,
      unde altus arua deserit, caelum petens,
   <span>
    280
   </span>
   clementer acto colle Parnasos biceps;
      at una bimaris Sisyphi terras adit
      Olenia in arua; tertius trames caua
      conualle serpens tangit errantes aquas
      gelidumque dirimit amnis Olmii uadum:
   <span>
    285
   </span>
   hic pace fretum subita praedonum manus
      aggressa ferro facinus occultum tulit.
            In tempore ipso sorte Phoebea excitus
      Tiresia tremulo tardus accelerat genu
      comesque Manto luce uiduatum trahens.
   <span>
    290
   </span>
   <b>
    Oe.
   </b>
   Sacrate diuis, proximum Phoebo caput,
      responsa solue; fare, quem poenae petant.
   <b>
    Tiresia
   </b>
   Quod tarda fatu est lingua, quod quaerit moras
      haut te quidem, magnanime, mirari addecet:
      uisu carenti magna pars ueri patet.
   <span>
    295
   </span>
   sed quo uocat me patria, quo Phoebus, sequar:
      fata eruantur; si foret uiridis mihi
      calidusque sanguis, pectore exciperem deum.
            Appellite aris candidum tergo bouem
      curuoque numquam colla depressam iugo.
   <span>
    300
   </span>
   Tu lucis inopem, gnata, genitorem regens
      manifesta sacri signa fatidici refer.
   <b>
    Manto
   </b>
   Opima sanctas uictima ante aras stetit.
   <b>
    Ti.
   </b>
   In uota superos uoce sollemni uoca
      arasque dono turis Eoi extrue.
   <span>
    305
   </span>
   <b>
    Ma.
   </b>
   Iam tura sacris caelitum ingessi focis.
   <b>
    Ti.
   </b>
   Quid flamma? largas iamne comprendit dapes?
   <b>
    Ma.
   </b>
   Subito refulsit lumine et subito occidit.
   <b>
    Ti.
   </b>
   Vtrumne clarus ignis et nitidus stetit
      rectusque purum uerticem caelo tulit
   <span>
    310
   </span>
   et summam in auras fusus explicuit comam?
      an latera circa serpit incertus uiae
      et fluctuante turbidus fumo labat?
   <b>
    Ma.
   </b>
   Non una facies mobilis flammae fuit:
      imbrifera qualis implicat uarios sibi
   <span>
    315
   </span>
   Iris colores, parte quae magna poli
      curuata picto nuntiat nimbos sinu
      (quis desit illi quiue sit dubites color),
      caerulea fuluis mixta oberrauit notis,
      sanguinea rursus; ultima in tenebras abit.
   <span>
    320
   </span>
   sed ecce pugnax ignis in partes duas
      discedit et se scindit unius sacri
      discors fauillagenitor, horresco intuens:
      libata Bacchi dona permutat cruor
      ambitque densus regium fumus caput
   <span>
    325
   </span>
   ipsosque circa spissior uultus sedet
      et nube densa sordidam lucem abdidit.
      quid sit, parens, effare.
   <b>
    Ti.
   </b>
   Quid fari queam
      inter tumultus mentis attonitae uagus?
      quidnam loquar? sunt dira, sed in alto mala;
   <span>
    330
   </span>
   solet ira certis numinum ostendi notis:
      quid istud est quod esse prolatum uolunt
      iterumque nolunt et truces iras tegunt?
      pudet deos nescioquid. Huc propere admoue
      et sparge salsa colla taurorum mola.
   <span>
    335
   </span>
   placidone uultu sacra et admotas manus
      patiuntur?
   <b>
    Ma.
   </b>
   Altum taurus attollens caput
      primos ad ortus positus expauit diem
      trepidusque uultum obliquat et radios fugit.
   <b>
    Ti.
   </b>
   Vnone terram uulnere afflicti petunt?
   <span>
    340
   </span>
   <b>
    Ma.
   </b>
   Iuuenca ferro semet opposito induit
      et uulnere uno cecidit, at taurus duos
      perpessus ictus huc et huc dubius ruit
      animamque fessus uix reluctantem exprimit.
   <b>
    Ti.
   </b>
   Vtrum citatus uulnere angusto micat
   <span>
    345
   </span>
   an lentus altas irrigat plagas cruor?
   <b>
    Ma.
   </b>
   Huius per ipsam qua patet pectus uiam
      effusus amnis, huius exiguo graues
      maculantur ictus imbre; sed uersus retro
      per ora multus sanguis atque oculos redit.
   <span>
    350
   </span>
   <b>
    Ti.
   </b>
   Infausta magnos sacra terrores cient.
      sed ede certas uiscerum nobis notas.
   <b>
    Ma.
   </b>
   Genitor, quid hoc est? non leui motu, ut solent,
      agitata trepidant exta, sed totas manus
      quatiunt nouusque prosilit uenis cruor.
   <span>
    355
   </span>
   cor marcet aegrum penitus ac mersum latet
      liuentque uenae; magna pars fibris abest
      et felle nigro tabidum spumat iecur,
      ac (semper omen unico imperio graue)
      en capita paribus bina consurgunt toris;
   <span>
    360
   </span>
   sed utrumque caesum tenuis abscondit caput
      membrana latebram rebus occultis negans.
      hostile ualido robore insurgit latus
      septemque uenas tendit; has omnis retro
      prohibens reuerti limes oblicus secat.
   <span>
    365
   </span>
   mutatus ordo est, sede nil propria iacet,
      sed acta retro cuncta: non animae capax
      in parte dextra pulmo sanguineus iacet,
      non laeua cordi regio, non molli ambitu
      omenta pingues uisceri obtendunt sinus:
   <span>
    370
   </span>
   natura uersa est; nulla lex utero manet.
      Scrutemur, unde tantus hic extis rigor.
      quod hoc nefas? conceptus innuptae bouis,
      nec more solito positus alieno in loco,
      implet parentem; membra cum gemitu mouet,
   <span>
    375
   </span>
   rigore tremulo debiles artus micant;
      infecit atras liuidus fibras cruor
      temptantque turpes mobilem trunci gradum,
      et inane surgit corpus ac sacros petit
      cornu ministros; uiscera effugiunt manum.
   <span>
    380
   </span>
   neque ista, quae te pepulit, armenti grauis
      uox est nec usquam territi resonant greges:
      immugit aris ignis et trepidant foci.
   <b>
    Oe.
   </b>
   Quid ista sacri signa terrifici ferant,
      exprome; uoces aure non timida hauriam:
   <span>
    385
   </span>
   solent suprema facere securos mala.
   <b>
    Ti.
   </b>
   His inuidebis quibus opem quaeris malis.
   <b>
    Oe.
   </b>
   Memora quod unum scire caelicolae uolunt,
      contaminarit rege quis caeso manus.
   <b>
    Ti.
   </b>
   Nec alta caeli quae leui pinna secant
   <span>
    390
   </span>
   nec fibra uiuis rapta pectoribus potest
      ciere nomen; alia temptanda est uia:
      ipse euocandus noctis aeternae plagis,
      emissus Erebo ut caedis auctorem indicet.
      reseranda tellus, Ditis implacabile
   <span>
    395
   </span>
   numen precandum, populus infernae Stygis
      huc extrahendus: ede cui mandes sacrum;
      nam te, penes quem summa regnorum, nefas
      inuisere umbras.
   <b>
    Oe.
   </b>
   Te, Creo, hic poscit labor,
      ad quem secundum regna respiciunt mea.
   <span>
    400
   </span>
   <b>
    Ti.
   </b>
   Dum nos profundae claustra laxamus Stygis,
      populare Bacchi laudibus carmen sonet.
   <b>
    Chorvs
   </b>
   Effusam redimite comam nutante corymbo,
      mollia Nysaeis armatus bracchia thyrsis,
      lucidum caeli decus. huc ades
   <span>
    405
   </span>
   uotis, quae tibi nobiles
      Thebae, Bacche, tuae
      palmis supplicibus ferunt.
      huc aduerte fauens uirgineum caput,
      uultu sidereo discute nubila
      et tristes Erebi minas
   <span>
    410
   </span>
   auidumque fatum.
      Te decet cingi comam floribus uernis,
      te caput Tyria cohibere mitra
      hederaue mollem
      bacifera religare frontem,
   <span>
    415
   </span>
   spargere effusos sine lege crines,
      rursus adducto reuocare nodo,
      qualis iratam metuens nouercam
      creueras falsos imitatus artus,
      crine flauenti simulata uirgo,
   <span>
    420
   </span>
   lutea uestem retinente zona:
      inde tam molles placuere cultus
      et sinus laxi fluidumque syrma.
      Vidit aurato residere curru
      ueste cum longa regere et leones
   <span>
    425
   </span>
   omnis Eoae plaga uasta terrae,
      qui bibit Gangen niueumque quisquis
            frangit Araxen.
      Te senior turpi sequitur Silenus asello,
      turgida pampineis redimitus tempora sertis;
   <span>
    430
   </span>
   condita lasciui deducunt orgia mystae.
      Te Bassaridum comitata cohors
      nunc Edono pede pulsauit
            sola Pangaeo,
      nunc Threicio uertice Pindi;
   <span>
    435
   </span>
   nunc Cadmeas inter matres
            impia maenas
      comes Ogygio uenit Iaccho,
      nebride sacra praecincta latus.
      Tibi commotae pectora matres
            fudere comam
   <span>
    440
   </span>
   thyrsumque leuem uibrante manu
                              * * *
   <span>
    441a
   </span>
   iam post laceros Pentheos artus
      thyades oestro membra remissae
      uelut ignotum uidere nefas.
      Ponti regna tenet nitidi matertera Bacchi
   <span>
    445
   </span>
   Nereidumque choris Cadmeia cingitur Ino;
      ius habet in fluctus magni puer aduena ponti,
      cognatus Bacchi, numen non uile Palaemon.
      Te Tyrrhena, puer, rapuit manus,
      et tumidum Nereus posuit mare,
   <span>
    450
   </span>
   caerula cum pratis mutat freta:
      hinc uerno platanus folio uiret
      et Phoebo laurus carum nemus;
      garrula per ramos auis obstrepit;
      uiuaces hederas remus tenet,
   <span>
    455
   </span>
   summa ligat uitis carchesia.
      Idaeus prora fremuit leo,
      tigris puppe sedet Gangetica.
      Tum pirata freto pauidus natat,
      et noua demersos facies habet:
   <span>
    460
   </span>
   bracchia prima cadunt praedonibus
      inlisumque utero pectus coit,
      paruula dependet lateri manus,
      et dorso fluctum curuo subit,
      lunata scindit cauda mare:
   <span>
    465
   </span>
   et sequitur curuus fugientia
            carbasa delphin.
      Diuite Pactolos uexit te Lydius unda,
      aurea torrenti deducens flumina ripa;
      laxauit uictos arcus Geticasque sagittas
      lactea Massagetes qui pocula sanguine miscet;
   <span>
    470
   </span>
   regna securigeri Bacchum sensere Lycurgi,
      sensere terrae te Dacum feroces
      et quos uicinus Boreas ferit
      arua mutantes quasque Maeotis
      alluit gentes frigido fluctu
   <span>
    475
   </span>
   quasque despectat uertice e summo
      sidus Arcadium geminumque plaustrum.
      Ille dispersos domuit Gelonos,
      arma detraxit trucibus puellis:
      ore deiecto petiere terram
   <span>
    480
   </span>
   Thermodontiacae cateruae,
      positisque tandem leuibus sagittis
            Maenades factae.
      Sacer Cithaeron sanguine undauit
      Ophioniaque caede;
   <span>
    485
   </span>
   Proetides siluas petiere, et Argos
      praesente Bacchum coluit nouerca.
            Naxos Aegaeo redimita ponto
      tradidit thalamis uirginem relictam
      meliore pensans damna marito:
   <span>
    490
   </span>
   pumice ex sicco
      fluxit Nyctelius latex;
      garruli gramen secuere riui,
      conbibit dulces humus alta sucos
      niueique lactis candidos fontes
   <span>
    495
   </span>
   et mixta odoro Lesbia cum thymo.
      Ducitur magno noua nupta caelo:
      sollemne Phoebus
      carmen infusis humero capillis
      cantat et geminus Cupido
   <span>
    500
   </span>
   concutit taedas;
      telum deposuit Iuppiter igneum
      conditque Baccho ueniente fulmen.
      Lucida dum current annosi sidera mundi,
      Oceanus clausum dum fluctibus ambiet orbem
      Lunaque dimissos dum plena recolliget ignes,
   <span>
    505
   </span>
   dum matutinos praedicet Lucifer ortus
      altaque caeruleum dum Nerea nesciet Arctos,
      candida formosi uenerabimur ora Lyaei.
   <b>
    Oedipvs
   </b>
   Etsi ipse uultus flebiles praefert notas,
      exprome cuius capite placemus deos.
   <span>
    510
   </span>
   <b>
    Creo
   </b>
   Fari iubes tacere quae suadet metus.
   <b>
    Oe.
   </b>
   Si te ruentes non satis Thebae mouent,
      at sceptra moueant lapsa cognatae domus.
   <b>
    Cr.
   </b>
   Nescisse cupies nosse quae nimium expetis.
   <b>
    Oe.
   </b>
   Iners malorum remedium ignorantia est.
   <span>
    515
   </span>
   itane et salutis publicae indicium obrues?
   <b>
    Cr.
   </b>
   Vbi turpis est medicina, sanari piget.
   <b>
    Oe.
   </b>
   Audita fare, uel malo domitus graui
      quid arma possint regis irati scies.
   <b>
    Cr.
   </b>
   Odere reges dicta quae dici iubent.
   <span>
    520
   </span>
   <b>
    Oe.
   </b>
   Mitteris Erebo uile pro cunctis caput,
      arcana sacri uoce ni retegis tua.
   <b>
    Cr.
   </b>
   Tacere liceat. ulla libertas minor
      a rege petitur?
   <b>
    Oe.
   </b>
   Saepe uel lingua magis
      regi atque regno muta libertas obest.
   <span>
    525
   </span>
   <b>
    Cr.
   </b>
   Vbi non licet tacere, quid cuiquam licet?
   <b>
    Oe.
   </b>
   Imperia soluit qui tacet iussus loqui.
   <b>
    Cr.
   </b>
   Coacta uerba placidus accipias precor.
   <b>
    Oe.
   </b>
   Vlline poena uocis expressae fuit?
   <b>
    Cr.
   </b>
   Est procul ab urbe lucus ilicibus niger
   <span>
    530
   </span>
   Dircaea circa uallis inriguae loca.
      cupressus altis exerens siluis caput
      uirente semper alligat trunco nemus,
      curuosque tendit quercus et putres situ
      annosa ramos: huius abrupit latus
   <span>
    535
   </span>
   edax uetustas; illa, iam fessa cadens
      radice, fulta pendet aliena trabe.
                              * * *
   <span>
    537a
   </span>
   amara bacas laurus et tiliae leues
   <span>
    537b
   </span>
   et Paphia myrtus et per immensum mare
   <span>
    537c
   </span>
   motura remos alnus et Phoebo obuia
   <span>
    540
   </span>
   enode Zephyris pinus opponens latus.
      medio stat ingens arbor atque umbra graui
      siluas minores urguet et magno ambitu
      diffusa ramos una defendit nemus.
      tristis sub illa, lucis et Phoebi inscius,
   <span>
    545
   </span>
   restagnat umor frigore aeterno rigens;
      limosa pigrum circumit fontem palus.
            Huc ut sacerdos intulit senior gradum,
      haut est moratus: * * * *
      * * * praestitit noctem locus.
      tum effossa tellus, et super rapti rogis
   <span>
    550
   </span>
   iaciuntur ignes. ipse funesto integit
      uates amictu corpus et frondem quatit;
      squalente cultu maestus ingreditur senex,
   <span>
    554
   </span>
   lugubris imos palla perfundit pedes,
   <span>
    553
   </span>
   mortifera canam taxus adstringit comam.
   <span>
    555
   </span>
   nigro bidentes uellere atque atrae boues
      antro trahuntur. flamma praedatur dapes
      uiuumque trepidat igne ferali pecus.
            Vocat inde manes teque qui manes regis
      et obsidentem claustra Lethaei lacus,
   <span>
    560
   </span>
   carmenque magicum uoluit et rabido minax
      decantat ore quidquid aut placat leues
      aut cogit umbras; sanguinem libat focis
      solidasque pecudes urit et multo specum
      saturat cruore; libat et niueum insuper
   <span>
    565
   </span>
   lactis liquorem, fundit et Bacchum manu
      laeua canitque rursus ac terram intuens
      grauiore manes uoce et attonita citat.
      latrauit Hecates turba; ter ualles cauae
      sonuere maestum, tota succusso solo
   <span>
    570
   </span>
   pulsata tellus. 'audior' uates ait,
      'rata uerba fudi: rumpitur caecum chaos
      iterque populis Ditis ad superos datur.'
      Subsedit omnis silua et erexit comas,
      duxere rimas robora et totum nemus
   <span>
    575
   </span>
   concussit horror, terra se retro dedit
      gemuitque penitus: siue temptari abditum
      Acheron profundum mente non aequa tulit,
      siue ipsa tellus, ut daret functis uiam,
      compage rupta sonuit, aut ira furens
   <span>
    580
   </span>
   triceps catenas Cerberus mouit graues.
            Subito dehiscit terra et immenso sinu
      laxata patuitipse pallentes deos
      uidi inter umbras, ipse torpentes lacus
      noctemque ueram; gelidus in uenis stetit
   <span>
    585
   </span>
   haesitque sanguis. saeua prosiluit cohors
      et stetit in armis omne uipereum genus,
      fratrum cateruae dente Dircaeo satae.
      tum torua Erinys sonuit et caecus Furor
   <span>
    590
   </span>
   Horrorque et una quidquid aeternae creant
      celantque tenebrae: Luctus auellens comam
      aegreque lassum sustinens Morbus caput,
      grauis Senectus sibimet et pendens Metus
      auidumque populi Pestis Ogygii malum
   <span>
    589
   </span>
   nos liquit animus; ipsa quae ritus senis
   <span>
    595
   </span>
   artesque norat stupuit. Intrepidus parens
      audaxque damno conuocat Ditis feri
      exsangue uulgus: ilico, ut nebulae leues,
      uolitant et auras libero caelo trahunt.
      non tot caducas educat frondes Eryx
   <span>
    600
   </span>
   nec uere flores Hybla tot medio creat,
      cum examen arto nectitur densum globo,
      fluctusque non tot frangit Ionium mare,
      nec tanta gelidi Strymonis fugiens minas
      permutat hiemes ales et caelum secans
   <span>
    605
   </span>
   tepente Nilo pensat Arctoas niues,
      quot ille populos uatis eduxit sonus.
            Pauide latebras nemoris umbrosi petunt
      animae trementes: primus emergit solo,
      dextra ferocem cornibus taurum premens,
   <span>
    610
   </span>
   Zethus, manuque sustinet laeua chelyn
      qui saxa dulci traxit Amphion sono,
      interque natos Tantalis tandem suos
      tuto superba fert caput fastu graue
      et numerat umbras. peior hac genetrix adest
   <span>
    615
   </span>
   furibunda Agaue, tota quam sequitur manus
      partita regem: sequitur et Bacchas lacer
      Pentheus tenetque saeuus etiamnunc minas.
            Tandem uocatus saepe pudibundum extulit
      caput atque ab omni dissidet turba procul
   <span>
    620
   </span>
   celatque semet (instat et Stygias preces
      geminat sacerdos, donec in apertum efferat
      uultus opertos) Laiusfari horreo:
      stetit per artus sanguine effuso horridus,
      paedore foedo squalidam obtentus comam,
   <span>
    625
   </span>
   et ore rabido fatur: 'O Cadmi effera,
      cruore semper laeta cognato domus,
      uibrate thyrsos, enthea gnatos manu
      lacerate potiusmaximum Thebis scelus
      maternus amor est. patria, non ira deum,
   <span>
    630
   </span>
   sed scelere raperis: non graui flatu tibi
      luctificus Auster nec parum pluuio aethere
      satiata tellus halitu sicco nocet,
      sed rex cruentus, pretia qui saeuae necis
      sceptra et nefandos occupat thalamos patris
   <span>
    635
   </span>
   [inuisa proles: sed tamen peior parens
      quam gnatus, utero rursus infausto grauis]
      egitque in ortus semet et matri impios
      fetus regessit, quique uix mos est feris,
      fratres sibi ipse genuitimplicitum malum
   <span>
    640
   </span>
   magisque monstrum Sphinge perplexum sua.
      Te, te cruenta sceptra qui dextra geris,
      te pater inultus urbe cum tota petam
      et mecum Erinyn pronubam thalami traham,
      traham sonantis uerbera, incestam domum
   <span>
    645
   </span>
   uertam et penates impio Marte obteram.
      Proinde pulsum finibus regem ocius
      agite exulem quocumque; funesto gradu
      solum relinquat: uere florifero uirens
      reparabit herbas; spiritus puros dabit
   <span>
    650
   </span>
   uitalis aura, ueniet et siluis decor;
      Letum Luesque, Mors Labor Tabes Dolor,
      comitatus illo dignus, excedent simul;
      et ipse rapidis gressibus sedes uolet
      effugere nostras, sed graues pedibus moras
   <span>
    655
   </span>
   addam et tenebo: reptet incertus uiae,
      baculo senili triste praetemptans iter:
      eripite terras, auferam caelum pater.'
   <b>
    Oe.
   </b>
   Et ossa et artus gelidus inuasit tremor:
      quidquid timebam facere fecisse arguor
   <span>
    660
   </span>
   tori iugalis abnuit Merope nefas
      sociata Polybo; sospes absoluit manus
      Polybus meas: uterque defendit parens
      caedem stuprumque. quis locus culpae est super?
      multo ante Thebae Laium amissum gemunt,
   <span>
    665
   </span>
   Boeota gressu quam meo tetigi loca.
      falsusne senior an deus Thebis grauis?
            Iam iam tenemus callidi socios doli:
      mentitur ista praeferens fraudi deos
      uates, tibique sceptra despondet mea.
   <span>
    670
   </span>
   <b>
    Cr.
   </b>
   Egone ut sororem regia expelli uelim?
      si me fides sacrata cognati laris
      non contineret in meo certum statu,
      tamen ipsa me fortuna terreret nimis
      sollicita semper. liceat hoc tuto tibi
   <span>
    675
   </span>
   exuere pondus nec recedentem opprimat:
      iam te minore tutior pones loco.
   <b>
    Oe.
   </b>
   Hortaris etiam, sponte deponam ut mea
      tam grauia regna?
   <b>
    Cr.
   </b>
   Suadeam hoc illis ego,
      in utrumque quis est liber etiamnunc status:
   <span>
    680
   </span>
   tibi iam necesse est ferre fortunam tuam.
   <b>
    Oe.
   </b>
   Certissima est regnare cupienti uia
      laudare modica et otium ac somnum loqui;
      ab inquieto saepe simulatur quies.
   <b>
    Cr.
   </b>
   Parumne me tam longa defendit fides?
   <span>
    685
   </span>
   <b>
    Oe.
   </b>
   Aditum nocendi perfido praestat fides.
   <b>
    Cr.
   </b>
   Solutus onere regio regni bonis
      fruor domusque ciuium coetu uiget,
      nec ulla uicibus surgit alternis dies
      qua non propinqui munera ad nostros lares
   <span>
    690
   </span>
   sceptri redundent; cultus, opulentae dapes,
      donata multis gratia nostra salus:
      quid tam beatae desse fortunae rear?
   <b>
    Oe.
   </b>
   Quod dest: secunda non habent umquam modum.
   <b>
    Cr.
   </b>
   Incognita igitur ut nocens causa cadam?
   <span>
    695
   </span>
   <b>
    Oe.
   </b>
   Num ratio uobis reddita est uitae meae?
      num audita causa est nostra Tiresiae? tamen
      sontes uidemur. facitis exemplum: sequor.
   <b>
    Cr.
   </b>
   Quid si innocens sum?
   <b>
    Oe.
   </b>
   Dubia pro certis solent
      timere reges.
   <b>
    Cr.
   </b>
   Qui pauet uanos metus,
   <span>
    700
   </span>
   ueros meretur.
   <b>
    Oe.
   </b>
   Quisquis in culpa fuit,
      dimissus odit: omne quod dubium est cadat.
   <b>
    Cr.
   </b>
   Sic odia fiunt.
   <b>
    Oe.
   </b>
   Odia qui nimium timet
      regnare nescit: regna custodit metus.
   <b>
    Cr.
   </b>
   Qui sceptra duro saeuus imperio gerit,
   <span>
    705
   </span>
   timet timentis: metus in auctorem redit.
   <b>
    Oe.
   </b>
   Seruate sontem saxeo inclusum specu.
      ipse ad penates regios referam gradum.
   <b>
    Chorvs
   </b>
   Non tu tantis causa periclis,
      non haec Labdacidas petunt
   <span>
    710
   </span>
   fata, sed ueteres deum
      irae secuntur: Castalium nemus
      umbram Sidonio praebuit hospiti
      lauitque Dirce Tyrios colonos,
      ut primum magni natus Agenoris,
   <span>
    715
   </span>
   fessus per orbem furta sequi Iouis,
      sub nostra pauidus constitit arbore
      praedonem uenerans suum,
      monituque Phoebi
      iussus erranti comes ire uaccae,
      quam non flexerat
   <span>
    720
   </span>
   uomer aut tardi iuga curua plaustri,
      deseruit fugas nomenque genti
      inauspicata de boue tradidit.
            Tempore ex illo noua monstra semper
      protulit tellus:
   <span>
    725
   </span>
   aut anguis imis uallibus editus
      annosa circa robora sibilat
      superatque pinus,
      supra Chaonias celsior arbores
      erexit caeruleum caput,
      cum maiore sui parte recumberet;
   <span>
    730
   </span>
   aut feta tellus impio partu
      effudit arma:
      sonuit reflexo classicum cornu
      lituusque adunco stridulos cantus
      elisit aere
            *
   <span>
    734a
   </span>
   non ante linguas agiles et ora
      uocis ignotae clamore primum
      hostico experti.
            Agmina campos cognata tenent,
      dignaque iacto semine proles
      uno aetatem permensa die
   <span>
    740
   </span>
   post Luciferi nata meatus
      ante Hesperios occidit ortus.
      horret tantis aduena monstris
      populique timet bella recentis,
      donec cecidit saeua iuuentus
   <span>
    745
   </span>
   genetrixque suo reddi gremio
      modo productos uidit alumnos
      hac transierit ciuile nefas!
      illa Herculeae norint Thebae
            proelia fratrum.
   <span>
    750
   </span>
   Quid? Cadmei fata nepotis,
      cum uiuacis cornua cerui
      frontem ramis texere nouis
      dominumque canes egere suum?
      praeceps siluas montesque fugit
   <span>
    755
   </span>
   citus Actaeon agilique magis
      pede per saltus ac saxa uagus
      metuit motas zephyris plumas
      et quae posuit retia uitat
      donec placidi fontis in unda
   <span>
    760
   </span>
   cornua uidit uultusque feros,
      ubi uirgineos fouerat artus
      nimium saeui diua pudoris.
   <b>
    Oedipvs
   </b>
   Curas reuoluit animus et repetit metus.
      obisse nostro Laium scelere autumant
   <span>
    765
   </span>
   superi inferique, sed animus contra innocens
      sibique melius quam deis notus negat.
      redit memoria tenue per uestigium,
      cecidisse nostri stipitis pulsu obuium
      datumque Diti, cum prior iuuenem senex
   <span>
    770
   </span>
   curru superbus pelleret, Thebis procul
      Phocaea trifidas regio qua scindit uias.
            Vnanima coniunx, explica errores, precor:
      quae spatia moriens Laius uitae tulit?
      primone in aeuo uiridis an fracto occidit?
   <span>
    775
   </span>
   <b>
    Iocasta
   </b>
   Inter senem iuuenemque, sed propior seni.
   <b>
    Oe.
   </b>
   Frequensne turba regium cinxit latus?
   <b>
    Ioc.
   </b>
   Plures fefellit error ancipitis uiae,
      paucos fidelis curribus iunxit labor.
   <b>
    Oe.
   </b>
   Aliquisne cecidit regio fato comes?
   <span>
    780
   </span>
   <b>
    Ioc.
   </b>
   Vnum fides uirtusque consortem addidit.
   <b>
    Oe.
   </b>
   Teneo nocentem: conuenit numerus, locus
      sed tempus adde.
   <b>
    Ioc.
   </b>
   Decima iam metitur seges.
   <b>
    Senex Corinthivs
   </b>
   Corinthius te populus in regnum uocat
      patrium: quietem Polybus aeternam obtinet.
   <span>
    785
   </span>
   <b>
    Oe.
   </b>
   Vt undique in me saeua Fortuna irruit!
      edissere agedum, quo cadat fato parens.
   <b>
    Sen.
   </b>
   Animam senilem mollis exsoluit sopor.
   <b>
    Oe.
   </b>
   Genitor sine ulla caede defunctus iacet:
      testor, licet iam tollere ad caelum pie
   <span>
    790
   </span>
   puras nec ulla scelera metuentes manus.
      Sed pars magis metuenda fatorum manet.
   <b>
    Sen.
   </b>
   Omnem paterna regna discutient metum.
   <b>
    Oe.
   </b>
   Repetam paterna regna; sed matrem horreo.
   <b>
    Sen.
   </b>
   Metuis parentem, quae tuum reditum expetens
   <span>
    795
   </span>
   sollicita pendet?
   <b>
    Oe.
   </b>
   Ipsa me pietas fugat.
   <b>
    Sen.
   </b>
   Viduam relinques?
   <b>
    Oe.
   </b>
   Tangis en ipsos metus.
   <b>
    Sen.
   </b>
   Effare mersus quis premat mentem timor;
      praestare tacitam regibus soleo fidem.
   <b>
    Oe.
   </b>
   Conubia matris Delphico monitu tremo.
   <span>
    800
   </span>
   <b>
    Sen.
   </b>
   Timere uana desine et turpes metus
      depone. Merope uera non fuerat parens.
   <b>
    Oe.
   </b>
   Quod subditiui praemium gnati petit?
   <b>
    Sen.
   </b>
   Regum superbam liberi astringunt fidem.
   <b>
    Oe.
   </b>
   Secreta thalami fare quo excipias modo.
   <span>
    805
   </span>
   <b>
    Sen.
   </b>
   Hae te parenti paruulum tradunt manus.
   <b>
    Oe.
   </b>
   Tu me parenti tradis; at quis me tibi?
   <b>
    Sen.
   </b>
   Pastor niuoso sub Cithaeronis iugo.
   <b>
    Oe.
   </b>
   In illa temet nemora quis casus tulit?
   <b>
    Sen.
   </b>
   Illo sequebar monte cornigeros greges.
   <span>
    810
   </span>
   <b>
    Oe.
   </b>
   Nunc adice certas corporis nostri notas.
   <b>
    Sen.
   </b>
   Forata ferro gesseras uestigia,
      tumore nactus nomen ac uitio pedum.
   <b>
    Oe.
   </b>
   Quis fuerit ille qui meum dono dedit
      corpus requiro.
   <b>
    Sen.
   </b>
   Regios pauit greges;
   <span>
    815
   </span>
   minor sub illo turba pastorum fuit.
   <b>
    Oe.
   </b>
   Eloquere nomen.
   <b>
    Sen.
   </b>
   Prima languescit senum
      memoria longo lassa sublabens situ.
   <b>
    Oe.
   </b>
   Potesne facie noscere ac uultu uirum?
   <b>
    Sen.
   </b>
   Fortasse noscam: saepe iam spatio obrutam
   <span>
    820
   </span>
   leuis exoletam memoriam reuocat nota.
   <b>
    Oe.
   </b>
   Ad sacra et aras omne compulsum pecus
      duces sequuntur: ite, propere accersite,
      famuli, penes quem summa consistit gregum.
   <b>
    Ioc.
   </b>
   Siue ista ratio siue fortuna occulit,
   <span>
    825
   </span>
   latere semper patere quod latuit diu:
      saepe eruentis ueritas patuit malo.
   <b>
    Oe.
   </b>
   Malum timeri maius his aliquod potest?
   <b>
    Ioc.
   </b>
   Magnum esse magna mole quod petitur scias:
      concurrit illinc publica, hinc regis salus,
   <span>
    830
   </span>
   utrimque paria; contine medias manus:
      ut nil lacessas, ipsa se fata explicant.
   <b>
    Oe.
   </b>
   Non expedit concutere felicem statum:
      tuto mouetur quidquid extremo in loco est.
   <b>
    Ioc.
   </b>
   Nobilius aliquid genere regali appetis?
   <span>
    835
   </span>
   ne te parentis pigeat inuenti uide.
   <b>
    Oe.
   </b>
   Vel paenitendi sanguinis quaeram fidem:
      sic nosse certum est.Ecce grandaeuus senex,
      arbitria sub quo regii fuerant gregis,
      Phorbas. refersne nomen aut uultum senis?
   <span>
    840
   </span>
   <b>
    Sen.
   </b>
   Adridet animo forma; nec notus satis,
      nec rursus iste uultus ignotus mihi.
   <b>
    Oe.
   </b>
   Regnum optinente Laio famulus greges
      agitasti opimos sub Cithaeronis plaga?
   <b>
    Phorbas
   </b>
   Laetus Cithaeron pabulo semper nouo
   <span>
    845
   </span>
   aestiua nostro prata summittit gregi.
   <b>
    Sen.
   </b>
   Noscisne memet?
   <b>
    Ph.
   </b>
   Dubitat anceps memoria.
   <b>
    Oe.
   </b>
   Huic aliquis a te traditur quondam puer?
      effare. dubitas? cur genas mutat color?
      quid uerba quaeris? ueritas odit moras.
   <span>
    850
   </span>
   <b>
    Ph.
   </b>
   Obducta longo temporum tractu moues.
   <b>
    Oe.
   </b>
   Fatere, ne te cogat ad uerum dolor.
   <b>
    Ph.
   </b>
   Inutile isti munus infantem dedi:
      non potuit ille luce, non caelo frui.
   <b>
    Sen.
   </b>
   Procul sit omen; uiuit et uiuat precor.
   <span>
    855
   </span>
   <b>
    Oe.
   </b>
   Superesse quare traditum infantem negas?
   <b>
    Ph.
   </b>
   Ferrum per ambos tenue transactum pedes
      ligabat artus, uulneri innatus tumor
      puerile foeda corpus urebat lue.
   <b>
    Oe.
   </b>
   Quid quaeris ultra? fata iam accedunt prope.
   <span>
    860
   </span>
   quis fuerit infans edoce.
   <b>
    Ph.
   </b>
   Prohibet fides.
   <b>
    Oe.
   </b>
   Huc aliquis ignem! flamma iam excutiet fidem.
   <b>
    Ph.
   </b>
   Per tam cruentas uera quaerentur uias?
      ignosce quaeso.
   <b>
    Oe.
   </b>
   Si ferus uideor tibi
      et impotens, parata uindicta in manu est:
   <span>
    865
   </span>
   dic uera: quisnam? quoue generatus patre?
      qua matre genitus?
   <b>
    Ph.
   </b>
   Coniuge est genitus tua.
   <b>
    Oe.
   </b>
   Dehisce, tellus, tuque tenebrarum potens,
      in Tartara ima, rector umbrarum, rape
      retro reuersas generis ac stirpis uices.
   <span>
    870
   </span>
   congerite, ciues, saxa in infandum caput,
      mactate telis: me petat ferro parens,
      me gnatus, in me coniuges arment manus
      fratresque, et aeger populus ereptos rogis
      iaculetur ignes. saeculi crimen uagor,
   <span>
    875
   </span>
   odium deorum, iuris exitium sacri,
      qua luce primum spiritus hausi rudes
      iam morte dignus. redde nunc animos pares,
      nunc aliquid aude sceleribus dignum tuis.
      i, perge, propero regiam gressu pete:
   <span>
    880
   </span>
   gratare matri liberis auctam domum.
   <b>
    Chorvs
   </b>
   Fata si liceat mihi
      fingere arbitrio meo,
      temperem Zephyro leui
      uela, ne pressae graui
   <span>
    885
   </span>
   spiritu antennae tremant:
      lenis et modice fluens
      aura nec uergens latus
      ducat intrepidam ratem;
      tuta me media uehat
   <span>
    890
   </span>
   uita decurrens uia.
            Gnosium regem timens
      astra dum demens petit
      artibus fisus nouis
      certat et ueras aues
   <span>
    895
   </span>
   uincere ac falsis nimis
      imperat pinnis puer,
      nomen eripuit freto.
      Callidus medium senex
      Daedalus librans iter
   <span>
    900
   </span>
   nube sub media stetit
      alitem expectans suum
      (qualis accipitris minas
      fugit et sparsos metu
      conligit fetus auis),
   <span>
    905
   </span>
   donec in ponto manus
      mouit implicitas puer.
      [comes audacis uiae]
      quidquid excessit modum
      pendet instabili loco.
   <span>
    910
   </span>
   Sed quid hoc? postes sonant,
      maestus et famulus manu
      regius quassat caput.
      Ede quid portes noui.
   <b>
    Nvntivs
   </b>
   Praedicta postquam fata et infandum genus
   <span>
    915
   </span>
   deprendit ac se scelere conuictum Oedipus
      damnauit ipse, regiam infestus petens
      inuisa propero tecta penetrauit gradu,
      qualis per arua Libycus insanit leo,
      fuluam minaci fronte concutiens iubam;
   <span>
    920
   </span>
   uultus furore toruus atque oculi truces,
      gemitus et altum murmur, et gelidus uolat
      sudor per artus, spumat et uoluit minas
      ac mersus alte magnus exundat dolor.
      secum ipse saeuus grande nescioquid parat
   <span>
    925
   </span>
   suisque fatis simile. 'quid poenas moror?'
      ait 'hoc scelestum pectus aut ferro petat
      aut feruido aliquis igne uel saxo domet.
      quae tigris aut quae saeua uisceribus meis
      incurret ales? ipse tu scelerum capax,
   <span>
    930
   </span>
   sacer Cithaeron, uel feras in me tuis
      emitte siluis, mitte uel rabidos canes
      nunc redde Agauen. anime, quid mortem times?
      mors innocentem sola Fortunae eripit.'
            Haec fatus aptat impiam capulo manum
   <span>
    935
   </span>
   ensemque ducit. 'itane? tam magnis breues
      poenas sceleribus soluis atque uno omnia
      pensabis ictu? moreris: hoc patri sat est;
      quid deinde matri, quid male in lucem editis
      gnatis, quid ipsi, quae tuum magna luit
   <span>
    940
   </span>
   scelus ruina, flebili patriae dabis?
      soluendo non es: illa quae leges ratas
      Natura in uno uertit Oedipoda, nouos
      commenta partus, supplicis eadem meis
      nouetur. iterum uiuere atque iterum mori
   <span>
    945
   </span>
   liceat, renasci semper ut totiens noua
      supplicia pendasutere ingenio, miser:
      quod saepe fieri non potest fiat diu;
      mors eligatur longa. quaeratur uia
      qua nec sepultis mixtus et uiuis tamen
   <span>
    950
   </span>
   exemptus erres: morere, sed citra patrem.
      cunctaris, anime? subitus en uultus grauat
      profusus imber ac rigat fletu genas
      et flere satis est? hactenus fundent leuem
      oculi liquorem? sedibus pulsi suis
   <span>
    955
   </span>
   lacrimas sequantur: hi maritales statim
      fodiantur oculi.' Dixit atque ira furit:
      ardent minaces igne truculento genae
      oculique uix se sedibus retinent suis;
      uiolentus audax uultus, iratus ferox
   <span>
    960
   </span>
   iamiam eruentis; gemuit et dirum fremens
      manus in ora torsit. at contra truces
      oculi steterunt et suam intenti manum
      ultro insecuntur, uulneri occurrunt suo.
      scrutatur auidus manibus uncis lumina,
   <span>
    965
   </span>
   radice ab ima funditus uulsos simul
      euoluit orbes; haeret in uacuo manus
      et fixa penitus unguibus lacerat cauos
      alte recessus luminum et inanes sinus
      saeuitque frustra plusque quam satis est furit.
   <span>
    970
   </span>
   tantum est periclum lucis? attollit caput
      cauisque lustrans orbibus caeli plagas
      noctem experitur. quidquid effossis male
      dependet oculis rumpit, et uictor deos
      conclamat omnis: 'parcite en patriae, precor:
   <span>
    975
   </span>
   iam iusta feci, debitas poenas tuli;
      inuenta thalamis digna nox tandem meis.'
      rigat ora foedus imber et lacerum caput
      largum reuulsis sanguinem uenis uomit.
   <b>
    Chorvs
   </b>
   Fatis agimur: cedite fatis;
   <span>
    980
   </span>
   non sollicitae possunt curae
      mutare rati stamina fusi.
      quidquid patimur mortale genus,
      quidquid facimus uenit ex alto,
      seruatque suae decreta colus
   <span>
    985
   </span>
   Lachesis dura reuoluta manu.
      omnia certo tramite uadunt
      primusque dies dedit extremum:
      non illa deo uertisse licet,
      quae nexa suis currunt causis.
   <span>
    990
   </span>
   it cuique ratus prece non ulla
            mobilis ordo:
      multis ipsum metuisse nocet,
      multi ad fatum uenere suum
            dum fata timent.
            Sonuere fores atque ipse suum
   <span>
    995
   </span>
   duce non ullo molitur iter
            luminis orbus.
   <b>
    Oedipvs
   </b>
   Bene habet, peractum est: iusta persolui patri.
      iuuant tenebrae. quis deus tandem mihi
      placatus atra nube perfundit caput?
   <span>
    1000
   </span>
   quis scelera donat? conscium euasi diem.
      nil, parricida, dexterae debes tuae:
      lux te refugit. uultus Oedipodam hic decet.
   <b>
    Cho.
   </b>
   En ecce, rapido saeua prosiluit gradu
      Iocasta uaecors, qualis attonita et furens
   <span>
    1005
   </span>
   Cadmea mater abstulit gnato caput
      sensitue raptum. dubitat afflictum alloqui,
      cupit pauetque. iam malis cessit pudor,
      sed haeret ore prima uox.
   <b>
    Iocasta
   </b>
   Quid te uocem?
      gnatumne? dubitas? gnatus es: gnatum pudet;
   <span>
    1010
   </span>
   inuite loquere gnatequo auertis caput
      uacuosque uultus?
   <b>
    Oe.
   </b>
   Quis frui tenebris uetat?
      quis reddit oculos? matris, en matris sonus!
      perdidimus operam. congredi fas amplius
      haut est nefandos. diuidat uastum mare
   <span>
    1015
   </span>
   dirimatque tellus abdita et quisquis sub hoc
      in alia uersus sidera ac solem auium
      dependet orbis alterum ex nobis ferat.
   <b>
    Ioc.
   </b>
   Fati ista culpa est: nemo fit fato nocens.
   <b>
    Oe.
   </b>
   Iam parce uerbis, mater, et parce auribus:
   <span>
    1020
   </span>
   per has reliquias corporis trunci precor,
      per inauspicatum sanguinis pignus mei,
      per omne nostri nominis fas ac nefas.
   <b>
    Ioc.
   </b>
   Quid, anime, torpes? socia cur scelerum dare
      poenas recusas? omne confusum perit,
   <span>
    1025
   </span>
   incesta, per te iuris humani decus:
      morere et nefastum spiritum ferro exige.
      non si ipse mundum concitans diuum sator
      corusca saeua tela iaculetur manu,
      umquam rependam sceleribus poenas pares
   <span>
    1030
   </span>
   mater nefanda. mors placet: mortis uia
      quaeratur.Agedum, commoda matri manum,
      si parricida es. restat hoc operi ultimum:
      rapiatur ensis; hoc iacet ferro meus
      coniunxquid illum nomine haud uero uocas?
   <span>
    1035
   </span>
   socer est. utrumne pectori infigam meo
      telum an patenti conditum iugulo inprimam?
      eligere nescis uulnus: hunc, dextra, hunc pete
      uterum capacem, qui uirum et gnatos tulit.
   <b>
    Cho.
   </b>
   Iacet perempta. uulneri immoritur manus
   <span>
    1040
   </span>
   ferrumque secum nimius eiecit cruor.
   <b>
    Oe.
   </b>
   Fatidice te, te praesidem ueri deum
      compello: solum debui fatis patrem;
      bis parricida plusque quam timui nocens
      matrem peremi: scelere confecta est meo.
   <span>
    1045
   </span>
   o Phoebe mendax, fata superaui impia.
            Pauitante gressu sequere fallentes uias;
      suspensa plantis efferens uestigia
      caecam tremente dextera noctem rege.
      ingredere praeceps, lubricos ponens gradus,
   <span>
    1050
   </span>
   i profuge uadesiste, ne in matrem incidas.
      Quicumque fessi corpore et morbo graues
      semanima trahitis pectora, en fugio, exeo:
      releuate colla. mitior caeli status
      posterga sequitur: quisquis exilem iacens
   <span>
    1055
   </span>
   animam retentat, uiuidos haustus leuis
      concipiat. ite, ferte depositis opem:
      mortifera mecum uitia terrarum extraho.
      Violenta Fata et horridus Morbi tremor,
      Maciesque et atra Pestis et rabidus Dolor,
   <span>
    1060
   </span>
   mecum ite, mecum. ducibus his uti libet.
  </p>
  <p class="border">
  </p>
 </body>
</div>