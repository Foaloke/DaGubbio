<div>
 Campion: Epigrams I
 <body>
  <p class="pagehead">
   THOMAE CAMPIANI EPIGRAMMATUM LIBER PRIMUS
  </p>
  <p class="border">
  </p>
  <p>
   1. AD EXCELSISSIMUM FLORENTISSIMUMQUE CAROLUM,
      MAGNAE BRITANNIAE PRINCIPEM
  </p>
  <p>
   Ludicra qui tibi nunc dicat, olim (amplissime princeps),
          grandior ut fueris, grandia forte canet,
      quaeque genus celebrare tuum et tua lucida possunt
          facta, domi crescunt, sive patrata foris.
      at tenues ne tu nimis (optime) despice Musas:
   <b>
    <font size="-1">
     5
    </font>
   </b>
   pondere magna valent, parva lepore iuvant.
      regibus athletae spatiis grati esse solebant
          apricis, nani ridiculique domi.
      magnus Alexander magno plaudebat Homero,
          suspiciens inter praelia ficta deos;
   <b>
    <font size="-1">
     10
    </font>
   </b>
   Caesar, maior eo, Romana epigrammata legit,
          sceptigera quaedam fecit et ipse manu.
      talia sed recitent alii tibi (maxime princeps);
          tu facias semper maxima, parva lege.
      enecat activam quia contemplatio vitam
   <b>
    <font size="-1">
     15
    </font>
   </b>
   longa, brevis, necnon ingeniosa, fovet.
  </p>
  <p>
   2. DE LIBRIS SUIS
  </p>
  <p>
   Nuper cur natum libro praepono priori?
          princeps est aequum principe stare loco.
  </p>
  <p>
   3. AD LECTOREM
  </p>
  <p>
   Nec sua barbaricis Galeno scribere visum est,
          in mensa nullum qui didicere modum;
      nec mea commendo nimium lectoribus illis
          qui sine delectu vilia quaeque legunt.
  </p>
  <p>
   4. IN NERVAM
  </p>
  <p>
   In coenam immunis propter ioca salsa vocatur
          Nerva; suum fas est lingere quemque salem.
  </p>
  <p>
   5. IN TABACCAM
  </p>
  <p>
   Aurum nauta suis Hispanus vectat ab Indis,
          et longas queritur se subiise vias.
      maius iter portus ad eosdem suscipit Anglus,
          ut referat fumos, nuda tabacca, tuos:
      copia detonsis quos vendit Ibera Britannis,
   <b>
    <font size="-1">
     5
    </font>
   </b>
   per fumos ad se vellera callíde trahens.
      nec mirum est stupidos vitiatis naribus Anglos
          olfacere Hesperios non potuisse dolos.
  </p>
  <p>
   6. DE AURO POTABILI
  </p>
  <p>
   Pomponi, tantum vendis medicabilis auri,
          quantum dat fidei credula turba tibi;
      evadunt aliqui, sed non vi futilis auri:
          servantur sola certius ergo fide
  </p>
  <p>
   7. AD BERINUM
  </p>
  <p>
   Nomen traxit Amor suum, Berine,
      a fervente mari, unde diva mater
      est e fluctibus orta sals-amaris
      (verum vivida si refert vetustas),
      credo non sine maxima procella.
   <font size="-1">
    <b>
     5
    </b>
   </font>
   nec dici temere hoc putes, Berine;
      quippe instar maris aestuant amantes,
      saepe et naufragium rei queruntur,
      plusque illa fidei. vorax Charybdis
      moecha est, et furia acrior marina.
   <font size="-1">
    <b>
     10
    </b>
   </font>
  </p>
  <p>
   8. IN VILLUM
  </p>
  <p>
   Discursus cur te bibulum iam musaque fallit?
          humectas mentis lampada, Ville, nimis.
  </p>
  <p>
   9. IN NERVAM
  </p>
  <p>
   Fratres, cognatos, natos, et utrunque parentem
          composuit constans Nervaque rectus adhuc;
      solus stirpe manens e tanta, sanguinis omne
          iam decus in venis comprimit ille suis.
      ergo beatorum mensas vir providus ambit,
   <b>
    <font size="-1">
     5
    </font>
   </b>
   inde sibi sanguis crescat ut usque novus.
      iamque pater, mater, iam fratres, atque nepotes,
          spreto est externo sanguine, Nerva, tibi.
  </p>
  <p>
   10. IN MATHONEM
  </p>
  <p>
   Ebrius uxorem duxit Matho, sobrius horret,
          cui nunc in sola est ebrietate salus.
  </p>
  <p>
   11. DE BONA FAMA
  </p>
  <p>
   Qui sapit in multis, vix desipuisse videri
          ulla in re poterit; tam bona fama bona est.
  </p>
  <p>
   12. AD CALVUM
  </p>
  <p>
   Cantor saltatorque priori de ordine certant,
          Calve; sed ante choros musica nata fuit:
      dignior et motus animi quae temperat ars quam
          corporis est, quanto corpore mens melior.
  </p>
  <p>
   13. AD COSMUM
  </p>
  <p>
   Plena boni est mulier bona res pretiosaque, Cosme:
          rara sed esse nimis res pretiosa solet.
  </p>
  <p>
   14. IN LYCUM
  </p>
  <p>
   Non ex officiis quae mutua gratia debet
          ferre per alternas atque referre vices,
      sed Lycus ex usu privato pendit amicos;
          nec tacet; et solus quod sapit, inde putat.
   <b>
    <font size="-1">
     5
    </font>
   </b>
   pectore vir bonus et sapiens cernetur aperto;
          non itidem malus; is, quod sapit, omne tegit:
      sis licet ex fructu nummorum iam, Lyce, dives,
          fictae ne speres faenus amicitiae.
  </p>
  <p>
   15. AD EURUM
  </p>
  <p>
   Multum qui loquitur, si non sapit, idque vetustum est;
          Caccula causidicus si sapit, Eure, novum est.
  </p>
  <p>
   16. AD HAEDUM
  </p>
  <p>
   In multis bene cum feci tibi, non bene nosti;
          si malefecissem, notior (Haede) forem.
  </p>
  <p>
   17. IN BARNUM
  </p>
  <p>
   In vinum solvi cupis Aufilena quod haurit,
          basia sic faelix, dum bibit illa, dabis;
      forsitan attinges quoque cor; sed (Barne) matella
          exceptus tandem qualis amator eris!
  </p>
  <p>
   18. IN CACCULAM
  </p>
  <p>
   Caccula causidicus quid ni ditissimus esset?
      et loquitur nemo magis, et verba omnia vendit.
  </p>
  <p>
   19. IN SABELLUM
  </p>
  <p>
   Nummos si repeto (Sabelle) rides;
      coenam si nego perfuris (Sabelle).
      utrumvis pariter mihi molestum est:
      in re non fero seria iocosum;
      in re non fero serium iocosa.
   <b>
    <font size="-1">
     5
    </font>
   </b>
  </p>
  <p>
   20. IN SECTOREM ZONARIUM
  </p>
  <p>
   Artifices inter sector zonarius omnes
          lucrum non fallax solus ubique facit;
      namque opera expleta, cuncta sine ilite morave,
          mercedem propria continet ille manu.
  </p>
  <p>
   21. IN NERVAM
  </p>
  <p>
   Temperiem laudare tuam vis Nervaque tangi;
          ex tactu tepidus, Nerva, fatebor, eras.
      sed quid homo tepidus sonat Anglis ipse docebo;
          scilicet haud multum qui bonus aut malus est.
  </p>
  <p>
   22. IN TUCCAM
  </p>
  <p>
   Non salve, sed solve tibi Lycus obvius infit;
          urbanus sed tu nil nisi, Tucca, vale.
  </p>
  <p>
   23. IN CALUM
  </p>
  <p>
   Colligit, et scriptos Calus in se ridet iambos:
          vix credas homini quam male dicta placent,
      invidiamque viro ceu quid probat utile magno
          quem metui potius quam placuisse iuvat.
      haec Calus: at genius quando susurrat in aurem,
   <b>
    <font size="-1">
     5
    </font>
   </b>
   est gravis invidiae saepe ruina comes.
  </p>
  <p>
   24. IN MARINAM
  </p>
  <p>
   Docta minus, moechis ut erat contenta duobus,
          sic etiam bigis vecta Marina fuit:
      nunc eadem solis agitur fastosa quadrigis,
          nunc igitur moechos bis capit illa duos.
  </p>
  <p>
   25. IN TATIUM
  </p>
  <p>
   Haud melior Tatio vir erat, nec amicior alter;
          hoc tolerabilior iam Calus; aula docet.
      nam faciles nondum gustata potentia reddit,
          at prima prohibet plurima fronte pudor.
      simplicitate sua sic virgo educta pudice
   <b>
    <font>
    </font>
    <font size="-1">
     5
    </font>
    <font>
    </font>
   </b>
   lusus declinat, verbaque nuda nimis:
      aptior haec tandem licet obtrectante labello
          basiolum discit reddere, parque pari;
      inde manum tangi patitur, tectasque mamillas,
          nec refugit quamvis arctior instat amans.
   <b>
    <font size="-1">
     10
    </font>
   </b>
   ast Venerem simul illa sapit, tacitosque Hymenaeos,
          inpune et fieri perdita quaeque videt;
      perfricta quid non audebit denique fronte,
          aut quem nequitiae ponet aperta modum?
      pessimus ex pravo sic nascitur aulicus usu;
   <b>
    <font size="-1">
     15
    </font>
   </b>
   nec mirum, cui non imperat una Venus.
  </p>
  <p>
   26. IN ACERRUM
  </p>
  <p>
   Cautus homo est, et Acerrus habet quot lumina quondam
      VArgus, at haec dubie cuncta nihilve vident.
  </p>
  <p>
   27. IN CALVUM
  </p>
  <p>
   Ne quem nunc metuas in te atros scribere versus;
          nigrorem Aethiopi qui paret, ecquis erit?
      perfosso quid opus nova figere spicula corde?
          quis dabit in misera pocula dira phthisi?
      omnis cura tibi, Cale, sit de funere, tanquam
   <b>
    <font size="-1">
     5
    </font>
   </b>
   mortuus, et speres iam bona verba licet.
  </p>
  <p>
   28. AD LICINIUM
  </p>
  <p>
   Vir bonus esse potest, Licini, cui foemina nulla
          imperat; at contra vir malus esse potest.
  </p>
  <p>
   29. IN GAURUM
  </p>
  <p>
   Causidicos in lite paras tibi, Gaure, peritos,
          quorum tu meritis munera nulla negas:
      in morbo medicos contra conducis inertes,
          quamque potest minimo; sic tibi, Gaure, sapis?
      haeredi siquidem rem, vitam nemo relinquet;
   <b>
    <font size="-1">
     5
    </font>
   </b>
   haeredi potius vivitur, anne tibi?
  </p>
  <p>
   30. IN PARDALUM
  </p>
  <p>
   Ex quibus existunt animalia spagyrus iisdem
          dicit ali; verum est, id ratioque docet.
      ex sale, mercurioque, et sulphure corpore constant,
          ut Paracelsiacae perstrepit aura scholae.
      Pardalus idcirco chymicus tumidusque professor,
   <b>
    <font size="-1">
     5
    </font>
   </b>
   pro modico modium iam solet esse salis;
      idque agit assidue, magis ut se nutriat, inquit:
          sulphur sic utinam mercuriumque voret.
  </p>
  <p>
   31. IN CORVINUM
  </p>
  <p>
   Bassano multum debet Corvinus; honorem
          iure suo, gratum munificoque animum:
      Bassanus ne hilum Corvino; qui male gratus
          cunctorum amisit mutua iura hominum.
  </p>
  <p>
   32. IN HISTRICUM
  </p>
  <p>
   Tritas rogo cur habeat Histricus vestes;
      an deficit res, aut fides? negat: quaero
      novis quid obstet? vestiarum non fert,
      ait, qui adaptet sibi: timet titillari.
  </p>
  <p>
   33. IN ALBIUM
  </p>
  <p>
   An te quod pueri in via salutent
      ignoti, gravis intumescis, Albi,
      incedens veluti novus senator,
      fixis vultibus, et gradu severo?
      erras; non honor hic, metus profecto est;
   <b>
    <font size="-1">
     5
    </font>
   </b>
   nam tristis ferulae memor puellus
      quid ni cogitet ex ineptiente
      ista te gravitate paedagogum?
  </p>
  <p>
   34. DE EPIGRAMMATE
  </p>
  <p>
   Sicut ex acre piper mordax epigramma palato
          non omni gratum est: utile nemo negat.
  </p>
  <p>
   35. IN CORVINUM
  </p>
  <p>
   Quis non te, Corvine, omni iam munere dignum
          et gratum exemplo te celebrante feret?
      nam Venerem tibi dat Galla, idque palam omnibus effers,
          tanti ne meriti non videare memor.
  </p>
  <p>
   36. IN UTILITATE
  </p>
  <p>
   Utilis est nulli semet qui negligit; omni
          vix usquam spreta est utilitate bonus.
  </p>
  <p>
   37. IN NERVAM
  </p>
  <p>
   Vinum amat, horret aquam; qua visa Nerva recurrit,
          ut solet a rabido morsus, Amate, cane.
      porrecto vini cyatho fugitat canis; illi
          ostendas lympham quando fugare velis.
  </p>
  <p>
   38. AD PONTICUM
  </p>
  <p>
   Argus habet natos sex, nullam, Pontice, natam;
          vulgo si credis, sobrius Argus homo est.
  </p>
  <p>
   39. AD COSMUM
  </p>
  <p>
   Versum qui semel ut generat nullum necat, idem
          non numeris gaudet, Cosme, sed innumeris.
  </p>
  <p>
   40. DE HENCRICO 4 FRANCORUM REGE
  </p>
  <p>
   Henricum gladio qui non occidere posset,
          cultello potuit: parva timere bonum est.
  </p>
  <p>
   41. AD SERENISSIMAM ANNAM REGINAM
  </p>
  <p>
   Anna, tuum nomen si derivetur ab anno,
          nominibus quadrant annua quaeque tuis:
      annua dona tibi debentur, et annua sacra;
          atque renascendi per nova secla vices.
  </p>
  <p>
   42. AD EANDEM
  </p>
  <p>
   Quatuor Anna elementa refert, venerabile nomen;
          divisis partes, Anna, tot annus habet.
      Anna retro est eadem, sed non reflectitur annus;
          hic in se moriens, salva sed illa redit.
  </p>
  <p>
   43. AD SERENISSIMUM CAROLUM PRINCIPEM
  </p>
  <p>
   Scotia te genuit, cepit mox Anglia parvum;
          sed tu, quod spero, Carole, neuter eris.
      unica te faciet nam magna Britannia magnum;
          nomina conveniunt factaqua magna tui.
  </p>
  <p>
   44. AD AUGISTISSIMUM IACOBUM REGEM
  </p>
  <p>
   Curta tuum cur haec metuunt epigrammata nomen?
          debetur famae maxima musa tuae.
  </p>
  <p>
   45. AD CASTRICUM
  </p>
  <p>
   Acceptum pro me perhibes te, Castrice, ludis
          admissum; pro te captus at eiicior:
      esse mei similem non est tibi causa dolendi,
          sed me tam similem poenitet esse tui.
  </p>
  <p>
   46. AD ROBERTUM CARAEUM EQUITEM AURATUM NOBILISSIMUM
  </p>
  <p>
   Olim te duro cernebam tempore Martis,
          in se cum fureret Gallia, qualis eras.
      teque, Caraee, diu florentem vidimus aula,
          dux, idem et princeps, dum tua cura fuit.
      unus erat vitae tenor, et prudentia iuncta
   <b>
    <font size="-1">
     5
    </font>
   </b>
   cum gravitate tibi sic quasi nata foret:
      nec mutavit honos, nec te variabilis aetas;
          qui novit iuvenem, noscet itemque senem.
  </p>
  <p>
   47. IN TUCCAM
  </p>
  <p>
   Consuluit medicum de cordis Tucca tremore;
          morbum (proh) talem miles habere potest!
  </p>
  <p>
   48. IN CACCULAM
  </p>
  <p>
   Vulgares medici tussi febrique medetur,
          et vitiis quorum causa cuique patet.
      morbi sed cerebri convulso corpore, vel cum
          non movet, exposcunt haud levis artis opem.
      aemulus hinc causam defendit Caccula nullam
   <b>
    <font size="-1">
     5
    </font>
   </b>
   quae iusta, aut bona sit; pessima sola placet.
      hanc agit intrepide semper, victorque triumphat,
          tanquam is cuius ope est Attica pulsa lues.
  </p>
  <p>
   49. DE TERMINIS FORENSIBUS
  </p>
  <p>
   Anglorum iurisconsulti quatuor uno
          exposcunt anno, termini at iis duo sunt:
      terminus a quo res trudunt, et terminus ad quem;
          mutua qui sumunt nomina saepe sua.
  </p>
  <p>
   50. AD PONTICUM
  </p>
  <p>
   Convivas alios quaeras tibi, Pontice; coeno
          lautius atque hodie tutius ipse domi:
      nam me qui monuit vester modo rufus olebat
          ac si esset totus caseus, isque vetus,
      et tostus decies; atqui hunc meus horret utervis
   <b>
    <font size="-1">
     5
    </font>
   </b>
   suffitum genius; Pontice, coeno domi.
  </p>
  <p>
   51. IN TABACCAM
  </p>
  <p>
   Cum cerebro inducat fumo hausta tabacca stuporem,
          nonne putem stupidos quos vapor iste capit?
  </p>
  <p>
   52. AD SABELLUM
  </p>
  <p>
   Filia, sive uxor peccat, tua culpa, Sabelle, est;
          per se nulla bona est, nulla puella mala;
      soli debetur custodi foemina quicquid
          in vita spurce, sive decenter agit.
  </p>
  <p>
   53. DE GAURO
  </p>
  <p>
   Nil dum facit temere, nihil facit Gaurus.
  </p>
  <p>
   54. IN ACMEN
  </p>
  <p>
   Est dives Titus, id fateris, Acme;
      et te coniugio expetit misellam;
      illum tu fugis, attamen beatum:
      quare? non sapit, inquis; et quid inde?
      an si quis prior est Vlysse coelebs,
   <b>
    <font size="-1">
     5
    </font>
   </b>
   non reddes, simul hunc sinu maritum
      complexa es, stolidum magis Batillo?
  </p>
  <p>
   55. IN GLAUCUM
  </p>
  <p>
   Debilis eunuchus sit, sit castratus oportet;
          tam Glauco invisum est omne virile genus.
  </p>
  <p>
   56. IN LAURENTIAM
  </p>
  <p>
   Imberbi, si cui, Laurentia nubere voluit,
          invenit multos haec sibi fama procos;
      impubes omnes, mora quos in amore pilosos
          reddidit; ignoto sic perit illa viro.
  </p>
  <p>
   57. IN LALUM
  </p>
  <p>
   Aedes Lalo amplae sat sunt, sed aranea telis
          immunis totas inficit, ille sinit.
      quoque magis numero crescunt, gaudet magis, unus
          tetras bestiolas has amat atque fovet;
      non tamen ut bellas; nec quod medicina pusillis
   <b>
    <font size="-1">
     5
    </font>
   </b>
   vulneribus tela est; toxica nulla facit.
      verum est cum muscis lis non medicabilis; illas
          insequitur demens, omnimodoque necat;
      idque opus imposuit misero festiva puella,
          ala cui muscae laesus ocellus erat.
   <b>
    <font size="-1">
     10
    </font>
   </b>
  </p>
  <p>
   58. IN NERVAM
  </p>
  <p>
   Dissecto Nervae capite, haud (chirurge) cerebrum
          conspicis; eia, alibi quaere; ubi? ventriculo.
  </p>
  <p>
   59. AD APRUM
  </p>
  <p>
   Causidicus qui rure habitat, vicina per arva
          si cui non nocuit, iam benefecit, Aper.
  </p>
  <p>
   60. AD PONTILIANUM
  </p>
  <p>
   Qua celebrata Lyco fuerant sponsalia luce,
          captus homo tota mente repente fuit:
      idque velut monstri quid dimiraris? at illo
          quis non insanit (Pontiliane) die?
  </p>
  <p>
   61. AD BERINUM
  </p>
  <p>
   Vidisti cacodaemonem, Berine;
      qua tandem specie? canis nigri, inquis.
      vah; dicam melius, canem figura
      vidisti cacodaemonis, Berine.
  </p>
  <p>
   62. AD AULUM
  </p>
  <p>
   Cum scribat nunquam Corvinus non satur, Aule,
          tantum ieiuni carminis unde facit?
  </p>
  <p>
   63. AD LAURAM
  </p>
  <p>
   Egregie canis, in solis sed, Laura, tenebris;
          nil bene fortassis non facis in tenebris.
  </p>
  <p>
   64. AD PONTICUM
  </p>
  <p>
   Re nulla genio cum pigro (Pontice) noster
          consentit genius; sed velut ignis aquae
      miscetur, pariter suscepta negotia reptant
          invite, pariter somnus utrumque premit.
      mens hebet, herba velut, vicino infecta veneno,
   <b>
    <font size="-1">
     5
    </font>
   </b>
   tota mihi; vel ceu flamma repressa furit.
      tale mihi tuus est solanum, Pontice, summus
          patronus Decius, nescio quale tibi.
  </p>
  <p>
   65. DE HONORE
  </p>
  <p>
   Qui plus quam vires tolerant subit amplior aequo,
          is merito dici possit honoris
   <font>
    önow
   </font>
  </p>
  <p>
   66. AD SALUSTIUM
  </p>
  <p>
   Hesterna tibi gratulor, Salusti,
      de coena magis ob iocos inermes,
      et suaves animo calente risus.
      hausto non timide novo rubello;
      quam de istis avibus quater sepultis,
   <b>
    <font size="-1">
     5
    </font>
   </b>
   selectis dapibus tuo palato;
      quae mensa positae, sed expianda,
      efflavere stygem, suoque nostrum
      tetro nunc feriunt odore nasum.
      sed me reprimo quamlibet gravatum,
   <b>
    <font size="-1">
     10
    </font>
   </b>
   nam res candida fama mortuorum est.
  </p>
  <p>
   67. IN COSSUM
  </p>
  <p>
   Condidit immenso puerilia membra sepulchro
      filioli, multo marmore claustra tegens,
      Cossus, quanta duos caperent satis ampla Typhaeos,
      solus consilii conscius ipse sui.
      ergo impar spectator opus miratur; at illud
   <font size="-1">
    5
   </font>
   ingenium authoris ceu levis umbra refert:
      aedes qui tantas habitat miser, ut bene possent
      cum turba proceres sustinuisse duos.
  </p>
  <p>
   68. DE NUPTIIS
  </p>
  <p>
   Rite ut celebres nuptias,
          dupla tibi face est opus;
      praetendat unam Hymen necesse,
          at alteram par est amor.
  </p>
  <p>
   69. AD GUILIELMUM CAMDENUM
  </p>
  <p>
   Legi operosum iamdudum, Camdene, volumen,
          quo gens descripta et terra Brittana tibi est,
      ingenii foelicis opus solidique laboris:
          verborum et rerum splendor utrinque nitet.
      lectorem utque pium decet, hoc tibi reddo merenti,
   <b>
    <font size="-1">
     5
    </font>
   </b>
   per te quod patriam tam bene nosco meam.
  </p>
  <p>
   70. DE SUIS
  </p>
  <p>
   Rerum quae nova nunc Britannicarum
      exorta est facies? vetus recessit
      prorsus sobrietas; gula, insolensque
      cultu insania, futulisque pompa
      pessundant populum manu potentem;
   <b>
    <font size="-1">
     5
    </font>
   </b>
   sic pauci ut bene de suoque vivant;
      vixque ex omnibus invenire quenquam est
      qui non accipit ipse foenus aut dat.
  </p>
  <p>
   71. AD GLAUCUM
  </p>
  <p>
   Exemplo quicquid fit, iustum creditur esse;
          exemplis fiunt sed mala, Glauce, malis.
  </p>
  <p>
   72. DE MEDICIS
  </p>
  <p>
   Gnarus iudicat aurifex metalla,
      dat gemmis pretium et suum valorem:
      doctos sed medicos, bene et merentes,
      tantum ponderat imperita turba.
  </p>
  <p>
   73. IN LIGONEM
  </p>
  <p>
   Invideat quamvis sua verba Latina Britannis
          causidicis, docto nunc Ligo ferto equo.
      et medici partes agit undique notus; Alenum
          scenarum melius vix puto posse decus.
  </p>
  <p>
   74. DE SENECTUTE
  </p>
  <p>
   Est instar vini generosi docta senectus;
          quo magis annosa est, acrior esse solet.
  </p>
  <p>
   75. AD CALVUM
  </p>
  <p>
   Insanos olim prior aetas dixit amantes;
          non sanos hodie dicere, Calve, licet.
  </p>
  <p>
   76. AD MAURUM
  </p>
  <p>
   Perpulchre calamo tua, Maure, epigrammata pingis;
          apparet chartis nulla litura tuis.
      pes seu claudus erit, seu vox incongrua, nunquam
          expungis quidquam; tam tibi pulchra placent.
      pulchra sed haec oculis ut sint, tamen auribus horrent;
   <b>
    <font size="-1">
     5
    </font>
   </b>
   horrida vox omnis, lusce, litura fuit.
  </p>
  <p>
   77. IN CINNAM
  </p>
  <p>
   Notos, ignotos, celsos, humilesque salutat
      Cinna; ioco populi dicitur ergo salus.
  </p>
  <p>
   78. IN TUCCAM
  </p>
  <p>
   Sit licet oppressus, licet obrutus aere alieno
      Tucca, nihil sentit: quam sapit iste stupor!
  </p>
  <p>
   79. IN NERVAM
  </p>
  <p>
   Coctos Nerva cibos crate aut sartagine torret
          usque in carbonem; deliciasque vocat.
      quid potius cuperet quam carbonarius esse
          helluo inops, cui plus quam caro carbo placet?
  </p>
  <p>
   80. AD EURUM
  </p>
  <p>
   Solas pauper amat Macer beatas,
      lautas sed nimis atque fatuosas;
      laudari cupit, Eure, non amari.
  </p>
  <p>
   81. AD PONTICUM
  </p>
  <p>
   Propria si sedes iecur est et fomes amoris,
          haud tuus esse potest, Pontice, sanus amor.
  </p>
  <p>
   82. IN LIGONEM
  </p>
  <p>
   Ligo Latine culnerarium potum
      dicere volebat; vulverarium dixit.
  </p>
  <p>
   83. IN DAEDALUM
  </p>
  <p>
   Parva te mare navigasse cymba
      magnum, Daedale, praedicas; quid ad me
      cymba si Styga transmees eadem?
  </p>
  <p>
   84. AD IUSTINIANUM
  </p>
  <p>
   Vir bonus et minime vis litigiosus haberi,
          et lites coram iudice mitis ais,
      non amo, nec temere cuiquam struo gratia causae
          maior ut accedat (Iustiniane) tuae.
      invidiam, ah, nescis quantam tua candida verba,
   <b>
    <font size="-1">
     5
    </font>
   </b>
   quas inimicitias, quae tibi bella parant,
      quosve illic risus astantibus ipse moveres,
          damnans iuridicis utile litis onus,
      quamque patet turbis bonitas tua: tres tibi scribent
          mane dicas aliqui; mox alii atque alii;
   <b>
    <font size="-1">
     10
    </font>
   </b>
   nec succrescenti posthac a lite quiesces,
          idque alieno etiam iudice: iamne tremis?
  </p>
  <p>
   85. IN CACCULAM
  </p>
  <p>
   Legis cum sensum pervertis, forsitan illud
          iure facis, sed non, Caccula, iure bono.
  </p>
  <p>
   86. AD PAPILUM
  </p>
  <p>
   Papile, non amo te, nec tecum coeno libenter,
      nec tamen hoc merito fit, fateorque, tuo:
      sed nimis ore refers miscentem tristia Picum
      toxica, suspectum te tua forma facit:
      anguillam quisquis timet, esse hanc autumat anguem
   <b>
    <font size="-1">
     5
    </font>
   </b>
   et non esse sciat, cogitat esse tamen.
  </p>
  <p>
   87. IN LYCUM
  </p>
  <p>
   Coniugio est iuctos qui separat execrandus;
      pugnantes dirimi non sinit ergo Lycus.
  </p>
  <p>
   88. IN BOSTILLUM
  </p>
  <p>
   Magna Bostillus magnum se venditat aula;
      aula magna tamen plus bovis olla capit.
  </p>
  <p>
   89. AD EURUM
  </p>
  <p>
   Non laute vivis, sed laete; negligis urbem;
          attamen urbani plenus es, Eure, ioci;
      tam lepido tibi fit rus ipsa urbanius urbe,
          rusque tuum in se nil rusticitatis habet.
  </p>
  <p>
   90. IN MATHONEM
  </p>
  <p>
   Martis, ut affirmat, Veneres sed vulnere claudus
          it Matho, scit morbum dissimulare suum;
      et fictum narrat, medico indulgente, duellum;
          prostrato inflictum sed sibi vulnus, ait.
  </p>
  <p>
   91. IN MYRTILLAM
  </p>
  <p>
   O dira pestis utriusque Myrtilla
      sexus, liquescens dulcium ore Sirenum:
      parumne ducis credulos amatores
      si perdis omnes, artibus animos iisdem
      quin optumarum polluas puellarum,
   <b>
    <font size="-1">
     5
    </font>
   </b>
   ut nulla propter te indole ex sua vivat
      simul aure putrida hauserit tuos cantus?
      o pestis omni pestilentior peste!
      haud saeviit adeo Atticis senex Cous
      a moenibus quam dupulit sacram tabem:
   <b>
    <font size="-1">
     10
    </font>
   </b>
   madore nec quae languido Britannorum
      terrebat animos omnium nova strage;
      crebrave sternutatione quae lues longe
      grassata miseram solitudinem vidit;
      nec enim parem poeticis inaudire est
   <b>
    <font size="-1">
     15
    </font>
   </b>
   scriptis, sed omnes una pestis haec pestes
      superat, sit illa vera, sit licet ficta.
  </p>
  <p>
   92. IN PSEUDOMEDICUM
  </p>
  <p>
   Invento ex libro medicus qui creditur esse;
          fortunae, non is filius artis erat.
  </p>
  <p>
   93. AD MANTALUM
  </p>
  <p>
   Non satis est supra vulgus quod, Mantale, sentis,
          consilium si non exprimis ore gravi.
      distinguit ratio a brutis, oratio sed nos
          inter nos, animae lux et imago loquens.
  </p>
  <p>
   94. DE FRANCISCI DRACI NAVE
  </p>
  <p>
   En Draci sicco tabescit littore navis,
          aemula sed sphaerae, pulcher Apollo, tuae.
      illa nam vectus vir clarus circuit orbem,
          Thymbraeo et vidit vix loca nota deo.
      cuius fama recens tantum te praeterit, Argo,
   <b>
    <font size="-1">
     5
    </font>
   </b>
   quantum mortalem Delia sphaera ratem.
  </p>
  <p>
   95. IN MORACHUM
  </p>
  <p>
   Mors nox perpetua est; mori proinde
      non suadet sibi nyctalops Morachus,
      in solis titubans ne eat tenebris.
  </p>
  <p>
   96. IN OBITUM HENRICI MAGNAE BRITANNIAE PRINCIPIS
  </p>
  <p>
   Grandior et primis fatis post terga relictis,
          concipiens animo iam nova regna suo,
      princeps corripitur vulgari febre Britannus;
          hinc lapso ut coepit vivere flore perit.
      sic moriemur? ad haec ludibria nascimur? et spes
   <b>
    <font size="-1">
     5
    </font>
   </b>
   fortunaeque hominum tam cito corruerint?
  </p>
  <p>
   97. DE FRANCISCO DRACO
  </p>
  <p>
   Nomine Dracus erat signatus ut incolat undas;
          Dracum namque anatem lingua Britanna vocat.
  </p>
  <p>
   98. IN OBITUM IACOBI HUISII
  </p>
  <p>
   Heu non maturo mihi fato, dulcis Huissi,
          occidis, heu, annis digne Mathusaliis;
      occidis ex morbo quem fraus et avara Synerti
          saevitia ingenuit; cui mala multa viro
      det Deus; et, lachrymis quotquot tua funera flerunt
   <b>
    <font size="-1">
     5
    </font>
   </b>
   in diras versis, ira odioque necent.
  </p>
  <p>
   99. IN BOSTILLUM
  </p>
  <p>
   Audiit ut cuculos comedi Bostillus in aula
          moechus, abit metuens prospiciens sibi.
  </p>
  <p>
   100. IN FANNIUM
  </p>
  <p>
   Hispani bibit indies lagenam
      vini Fannius; usque cruditatem
      causatur stomachi; novem decemve
      ante annis cucumem unicum quod edit
      maturum minus; isthic, isthic usque
   <b>
    <font size="-1">
     5
    </font>
   </b>
   haerens ventriculum gravat, nec esse
      Hispani immemorem sinit Lyaei.
  </p>
  <p>
   101. IN APRUM
  </p>
  <p>
   Impurus, sexu nec Aper scortator in uno,
          cum lotii clausus forte meatus erat,
      sic periit; misero sua facta urina ruina est,
          it poenae causa in pene nocente fuit.
  </p>
  <p>
   102. AD CALVUM
  </p>
  <p>
   Non Anglos carnis defectu, Calve, bovinae
          Caletum Galli deseruisse ferunt,
      sed condimenti quod profert acre Sinapi;
          hoc ioculoque sibi Gallia tota placet.
      coccineo hanc hosti nuper cum dederet urbem,
   <b>
    <font size="-1">
     5
    </font>
   </b>
   neutrius Gallo copia, crede, fuit.
  </p>
  <p>
   103. IN CORVINUM
  </p>
  <p>
   Effodiat sibi, Calve, oculos Corvinus, Homero,
          ut sperat, similis non tamen esse potest.
  </p>
  <p>
   104. IN CINNAM
  </p>
  <p>
   Daemonis effigie compressit Cinna puellam;
          deinde sacerdotem se facit; atque fugat
      daemonium ut voluit; gravida sed virgine, nescit
          anne pater daemon, vel sacer hospes erat.
  </p>
  <p>
   105. AD NAEVOLAM
  </p>
  <p>
   Ebrius occurrit quoties tibi Naevola, vinum
          non nimium, dicis, sed bibit ille malum.
  </p>
  <p>
   106. IN CALVUM
  </p>
  <p>
   Divinas bona, Calve, tibi, sed sola futura
          semper; et haec semper sola futura puto.
  </p>
  <p>
   107. AD EURUM
  </p>
  <p>
   Vocem Lyctus habet parem cicadis,
      aut qualem tenues feruntur umbrae
      ad ripas Stygis edere eiulantes.
      hunc si quis novus audiat loquentem,
      exhaustum poterit phthisi putare;
   <b>
    <font size="-1">
     5
    </font>
   </b>
   ipsum sin oculis metit, Cyclopum
      ceu spectans aliquem timebit auctis
      membris horribilem, atque ventricosum.
      vox tam disparilis fit unde, dicam?
      sic, Eure, expediam: creasse mutum
   <b>
    <font size="-1">
     10
    </font>
   </b>
   naturam voluisse credo Lyctum;
      errantemque dedisse semimutum.
  </p>
  <p>
   108. AD EUNDEM
  </p>
  <p>
   Mentem pervertit gravis ut iactura Metello,
          sic inopinatum Lysitelique lucrum.
      harum quae maior fuerit dementia quaeris?
          damna ferens; curas nam petit, Eure, duas.
  </p>
  <p>
   109. AD PONTICUM
  </p>
  <p>
   Qualiscunque suam contemnit foemina famam,
          nullum, etsi decies, Pontice, iurat, amat.
  </p>
  <p>
   110. IN LYCHEN
  </p>
  <p>
   Graecia praeclare pulchras vocat
   <font>
    élfesibo¤aw
   </font>
   ,
          quippe proci praestant munera, forma procos;
      sed formosa Lyche vivit neglecta; quot alma
          nam Cytherea trahit, fusca Minerva fugat.
  </p>
  <p>
   111. IN FLORAM
  </p>
  <p>
   Omnia consciolis, bona tantum narrat amanti
          Flora; ita flacessit fama, virescit amor.
  </p>
  <p>
   112. AD AREANAM
  </p>
  <p>
   Quod sis casta (Areana) nego, deciesque negabo,
          credaris tota talis in urbe licet.
      nam tuus insequitur dum putida scorta maritus,
          dum turpi, et vario ruptus amore perit:
      crede mihi quotquot noti meretricibus illis
   <b>
    <font size="-1">
     5
    </font>
   </b>
   sunt homines, noti sunt, Areana, tibi:
      sive equites, seu magnatum de stemmate creti;
          ruris an urbis erit; pomifer, anne cocus;
      omnes, mille licet, te sunt, o casta, potiti;
          omnium et in morbos sic vitiata ruis.
   <b>
    <font size="-1">
     10
    </font>
   </b>
  </p>
  <p>
   113. AD PONTICUM
  </p>
  <p>
   Suspecto quid fure canes cum, Pontice, latrent
          dixissent melius, si potuere loqui?
  </p>
  <p>
   114. AD LABIENUM
  </p>
  <p>
   Nonnullis medicina placet nova, notaque sordet;
          sed tutas praefer tu, Labiene, novis.
  </p>
  <p>
   115. IN ALBUM
  </p>
  <p>
   Quem vitae cursum, quam spem, sortemve sequaris,
          quaerendo tremulus factus es, Albe, senex,
      sic tumulo mox ut nequeas inscribere Vixi;
          embrioque, aut minus hoc, cum morieris, eris.
  </p>
  <p>
   116. DE LYCORI ET BERNINO
  </p>
  <p>
   Gratis non amat, et sapit Lycoris:
          moechae dat nihil, et sapit Berinus.
  </p>
  <p>
   117. AD GALLAM
  </p>
  <p>
   Cum loqueris resoni prodit se putrida nasi
          pernicies: si vis, Galla, placere, tace.
  </p>
  <p>
   118. IN NERVAM
  </p>
  <p>
   Et miser atque vorax optat sibi Nerva podagram,
          solis divitibus qualis adesse solet.
      errat si putat id voti prodesse gulosis;
          nam quid lauta iuvat mensa, iacente fame.
  </p>
  <p>
   119. AD PONTICUM
  </p>
  <p>
   Femina +vindicta+ citiusne ardescit amore?
          Phoebo, si dicis, Pontice, maior eris.
  </p>
  <p>
   120. AD LABIENUM
  </p>
  <p>
   Vinum Theriacam magnam dixere vetusti
          authores; gratum est hoc, Labiene, tibi.
      hinc te secure Baccho sine fine modoque
          imples; visceribus sanus an aeger idem est.
      sed ne delires: dirum namque ipsa venenum
   <b>
    <font size="-1">
     5
    </font>
   </b>
   Theriaca est, sumas si, Labiene, nimis.
  </p>
  <p>
   121. IN LAUSUM
  </p>
  <p>
   Lausus ut aeterna degit sub nube tabaccae,
          coniux ardenti sic sua gaudet aqua:
      vir fumum, haec flammam bibit; infumata maritus
          tanquam perna olim, frixa sed uxor erit.
  </p>
  <p>
   122. AD PONTICUM
  </p>
  <p>
   Poenituisse Mydam voti sat constat avari,
          cumque cibus potusque aureus omnis erat.
      nunc aurum sed eum potare chymista doceret,
          iratosque sibi ludere posse deos.
      quid mirum tales auri si nectare lactet
   <b>
    <font size="-1">
     5
    </font>
   </b>
   immunes morbis, diis similesque facit?
      sed non diis similes sunt quos spes aurea fallit;
          quales sint igitur (Pontice) dissimiles.
  </p>
  <p>
   123. IN AULUM
  </p>
  <p>
   Ex speculo pictor se pinxit ut Aulus amicae
          dat tabulam; speculo mallet amica frui.
  </p>
  <p>
   124. DE HENRICO PRINCIPE
  </p>
  <p>
   Occubuit primis Henricus clarus in annis;
          nec spolium mortis, sed pudor ille fuit.
  </p>
  <p>
   125. AD PARIDEM
  </p>
  <p>
   Vt vetus adscivit sibi magna Britannia nomen,
          pingere se sexus caepit uterque, Pari;
      haud sine vulneribus veteres tinxere Britanni
          corpora, divelli nec timuere cutem:
      parcere sed Pictos sibi praecipit aula novellos,
   <b>
    <font size="-1">
     5
    </font>
   </b>
   et tenera leves arte polire genas.
      barbariem antiqui mores sapuere; recentes
          mollitiem; neutrum mi placet ergo, Pari.
  </p>
  <p>
   126. IN VACCERAM
  </p>
  <p>
   Damnatis quoties Vaccera turpe
      immiscet ioculis, id esse dictum
      non (ut velle videtur ore blaeso)
      imprudenter ait, sed impudenter.
  </p>
  <p>
   127. AD FURIUM
  </p>
  <p>
   Sub medium culpae, Furi, cum coniuge moechum
      prendit Aper; taurum iam vitulumne vocas?
  </p>
  <p>
   128. AD BERINUM
  </p>
  <p>
   Uxor quod nimium tua sit foecunda, Berine,
          conquereris; castae sic tamen esse solent:
      addis ut implacido sit et ore, et more molesta,
          et pugnax; castae sic tamen esse solent:
      quin aliis lepidam dicis magis atque benignam
   <b>
    <font size="-1">
     5
    </font>
   </b>
   quam tibi: sic castae non tamen esse solent.
  </p>
  <p>
   129. AD EURUM
  </p>
  <p>
   Mortuus Hermus abhinc tribus est aut quatuor annis;
          immo vivit, ais; mortuus, Eure, mihi est.
  </p>
  <p>
   130. AD CRISPUM
  </p>
  <p>
   Mutua multa licet sestertia poscat amicus,
          maxima relligo est, Crispe, negare tibi.
      sic numeras tamen ut lachrimis credaris obortis
          quod facis officii poenituisse tui.
      nil tibi, Crispe, deest nisi digni vultus amici;
   <b>
    <font size="-1">
     5
    </font>
   </b>
   nam, non ut decet, at quod decet usque facis.
  </p>
  <p>
   131. AD CHLOEN
  </p>
  <p>
   Mortales tua forma quod misellos
      multos illaqueet, Chloe, superbis:
      hoc sed nomine carnifex triumphet.
  </p>
  <p>
   132. IN LABIENUM
  </p>
  <p>
   Perdere cum voluit potuit Labienus; Hybernum
          virtute hac potuit perdere cum voluit.
  </p>
  <p>
   133. IN BRUSSILIUM
  </p>
  <p>
   Ardet Brussilii uxor histrionem;
      is funambulam; utrinque flamma saevit,
      nullo extinguibilis liquore, nullo.
      primum grande nemos voravit, inde
      villas tres, ovium greges, boumque
   <b>
    <font size="-1">
     5
    </font>
   </b>
   circum pascua tosta mugientum,
      vix aula furor abstinet paterna;
      et si fas miseris malum ominari,
      tandem cum domino domum cremabit.
  </p>
  <p>
   134. IN CACCULAM
  </p>
  <p>
   Caccula, cum tu sis vetus accusator, adaugens
          crimina, quam causas daemonis instar agis!
  </p>
  <p>
   135. IN CINNAM
  </p>
  <p>
   Dic sapere, et sapiet; stupidum dic, Cinna stupescet;
          si furere, insanus; si premis, aeger erit;
      dic modo, fiet idem quod dicis; nec simulare
          novit, habent vires verba veneficii.
  </p>
  <p>
   136. AD CALVUM
  </p>
  <p>
   Ne tibi, Calve, petas socios in amore fideles;
          si quod amas metuis perdere, solus ama.
      nocte suo fidum domino domuique molossum
          una salax cogit prodere cuncta canis:
      nocturni id fures norunt, quantumque libido
   <font size="-1">
    5
   </font>
   tentabit firmam deiicietque fidem.
  </p>
  <p>
   137. AD HARPALUM
  </p>
  <p>
   Nec bene, nec belle, semper tamen, Harpale, cantas;
          artem disce, canes sic minus, at melius.
  </p>
  <p>
   138. IN PORCUM ET NERVAM
  </p>
  <p>
   Desinit auditis campanis meiere Porcus,
          sit vesica licet mole molesta gravi.
      haud lotium contra, sonuit si fistula, fraenat
          Nerva; sed invito sic ruit omne, miser
      ut penitus madeat; nec ei prodessse matella
   <b>
    <font size="-1">
     5
    </font>
   </b>
   possit, ita audaces evocat imber aquas.
      motus tam discors illis qua vi fit, Aquinas
          quaerat; nos risu res satis ipsa iuvat.
  </p>
  <p>
   139. IN POETASTROS
  </p>
  <p>
   Sulphure vicenda est prurigo poetica nullo;
          sed neque Mercurio, quem fugat illa deum.
  </p>
  <p>
   140. DE GERMANIS
  </p>
  <p>
   Germanus minime quod sit malus, efficit aequum
          tota quod explosis gens amat effugiis.
      nam divirticulis cum lex laetabitur, ansam
          dat fraudi, multos nec sinit esse bonos.
  </p>
  <p>
   141. IN GLAUCUM
  </p>
  <p>
   Alas amisit Glaucus, draco nam fuit olim;
          nunc serpens factus nec leve virus habet.
  </p>
  <p>
   142. IN APRUM
  </p>
  <p>
   Septem civis Aper degit, tot et aulicos, annos;
          vivere scit melius quam, Labiene, mori.
  </p>
  <p>
   143 IN CRISPINUM
  </p>
  <p>
   Uxorem Crispinus habet, tamen indigus unam
          vix alit, extremam sensit uterque famem.
      ipsam dives amat Florus, fremit ergo maritus,
          quanquam rivali nunc opus esse videt.
      moechum saepe vocat, sed cum, qui sustinet, ipse
   <b>
    <font size="-1">
     5
    </font>
   </b>
   qua fruitur, victu, vestibus, aere domum,
      dispeream nisi sit vere Crispinus adulter;
          sponsus, qui sponsi munia Florus obit.
  </p>
  <p>
   144. DE SUDORE BRITANNICO
  </p>
  <p>
   Quid ni pestis sit sudor malus Angilica? cives
          Hybernis gaudent sole vigente togis.
  </p>
  <p>
   145. AD THESPILEM
  </p>
  <p>
   Inferius labrum cur mordes, Thespilis? illi
          ne noceas, si vis basia laeta tibi.
      alterum iners cupido quamvis famuletur amanti,
          at magis hoc docta mobilitate placet.
  </p>
  <p>
   146. AD PONTICVM
  </p>
  <p>
   Quanto causidicum magis arguo, si malus idem est,
      tanto plus laudo, Pontice, si bonus est.
  </p>
  <p>
   147. AD GALLAM
  </p>
  <p>
   An tua plus sitiat lingua, an plus, Galla, loquatur,
          ardua res dictu plenaque litis erit.
      nam quoties sitit illa bibis; bene potaque garris;
          procreat unde novam multa loquela sitim.
      dum bibis ergo invita taces, mora nec datur illi.
   <b>
    <font size="-1">
     5
    </font>
   </b>
   indefessa anima sed bibis, aut loqueris.
  </p>
  <p>
   148. DE LONDINENSIBUS
  </p>
  <p>
   Sunt Londinenses Coritani, sivi Brigantes,
          seu Cambri; raros urbs alit ampla suos.
      sic Londinates producit mixta propago,
          plurimus inter quos semicolonus erit,
      aegre mutandus; partis nam foenore nummis
   <b>
    <font size="-1">
     5
    </font>
   </b>
   quantum quisque potest praedia civis emit,
      in rus festinans, aetas ni praepedit, ipse;
          haeredi saltem dant nova rura locum,
      qui, semiurbanus, velut hermaphroditus habetur
          indigenis, nam nil rus nisi rure placet.
   <b>
    <font size="-1">
     10
    </font>
   </b>
   quippe canes, vel equos semper, vel aratra loquuntur;
          illis caetera sunt maxima barbaries.
      o utinam civis tantum civilia tractet;
          rustica qui ruri non alienus erit. 149
  </p>
  <p>
   149. AD ARETHUSAM
  </p>
  <p>
   Cernitur in nivea cito, si fit, sindone labes;
          formosis eadem lex, Arethusa, datur.
  </p>
  <p>
   150. AD IUSTINIANUM
  </p>
  <p>
   Causidicos ditat, res perdit et una clientes,
          uno quae verbo est, Iustiniane, mora.
  </p>
  <p>
   151. DE HOROLOGIO PORTABILI
  </p>
  <p>
   Temporis interpres, parvum congestus in orbem,
          qui memores repetis nocte dieque sonos:
      ut semel instructus iucunde sex quater horas
          mobilibus rotulis irrequietus agis:
      nec mecum quocunque feror comes ire gravaris,
   <font size="-1">
    5
   </font>
   annumerans vitae damna, levansque meae.
  </p>
  <p>
   152. AD EURUM
  </p>
  <p>
   Nec turpe lucrum, nec decus, nec in plebem
      invida potestas, pulcrha sed poetarum
      votum pudicum est fama; &lt;nam&gt; bonis meta
      omnibus, at illis unica, et mera, et sola;
      auferre quam merentibus furens nescit
   <b>
    <font size="-1">
     5
    </font>
   </b>
   vis vulnerata divitum: Aulus hinc vivit;
      liberque Iunius, et amabilis Flaccus;
      et vile quisquis vulgus, Eure, fastidit.
  </p>
  <p>
   153. AD LABIENUM
  </p>
  <p>
   Mentiri pro te servo si sis bonus author;
          pro se mentiri, cur, Labiene, vetas?
  </p>
  <p>
   154. AD HAEMUM
  </p>
  <p>
   Difficile est reperire fidem, si quaeris in aula,
          pene tibi delator tertius, Haeme, vir est.
      talem pone novis nimium qui partibus haeret;
          officiosus homo est? insidiosus erit.
  </p>
  <p>
   155. AD IUSTINIANUM
  </p>
  <p>
   Quatuor et viginti Arthuri regia mensa
          convivas aluit; quaeque rotunda fuit.
      mensis iam reges longis utuntur, at uni
          vix est conviviae, Iustiniane, locus;
      Augustus toto cum maximus esset in orbe,
   <b>
    <font size="-1">
     5
    </font>
   </b>
   illi convictor sat Maro gratus erat.
      sed sine compare sit Maro, sic sine compare rex est
          delicias populus quem vocat ipse suas.
  </p>
  <p>
   156. AD FAUSTINUM
  </p>
  <p>
   Curvam habeat tua cervicem, Faustine, puella:
          sic, tanquam cupiat basia, semper erit.
  </p>
  <p>
   157. AD IUSTINIANUM
  </p>
  <p>
   Si quaeruntur opes, vel honores, sive voluptas,
          vix est qui fruitur, Iustiniane, satis.
      nam satis est quicquid naturae sufficit; ultra
          quod poscit mens, est, Iustiniane, nimis.
  </p>
  <p>
   158. IN HAEDUM
  </p>
  <p>
   Causidicus bene dotatam cum duxerat Haedus,
          nulla viro vigilis cura clientis erat.
      vere sed expleto, cum dote extinguitur uxor,
          desertoque animi detumuere novi.
      hic parat omnimodis pulsos revocare clientes;
   <b>
    <font size="-1">
     5
    </font>
   </b>
   nam nuc si causas non agit Haedus, egit.
  </p>
  <p>
   159. AD EURUM
  </p>
  <p>
   Qui compotorem sibimet proponit amicum,
          compos propositi non erit, Eure, sui.
  </p>
  <p>
   160. AD GLUBUM
  </p>
  <p>
   Haeres avari, Glube, foeneratoris
      viperea qui nunc flagra flet tua causa,
      praedia, age, vende, pasce scorta, scurrasque;
      disperde maleparta alea, gula, luxu,
      egensque quaeras foenore at triplo nummos;
   <b>
    <font size="-1">
     5
    </font>
   </b>
   instesque, licet irrideant trapezitae;
      nec desine usque dum infimus rogatorum
      te filium fateare foeneratoris.
  </p>
  <p>
   161. AD AMATUM
  </p>
  <p>
   Multas cum visit regiones Paetus et urbes,
          in patriam laete deinde receptus erat.
      ut mos est, rogat hunc civis de mercibus, armis
          miles; de ruris rustica cura bonis;
      aulicus ad vestes quod pertinet; aulica fucos,
   <b>
    <font size="-1">
     5
    </font>
   </b>
   atque oleum talci; singula quisque sua:
      solus qui solo nutritur iure Britanno,
          externa de re quaerit, Amate, nihil.
  </p>
  <p>
   162. IN TUCCAM
  </p>
  <p>
   Plus aequo gladio pacis qui tempore credit,
          Tucca, suo, gladio sed sine, saepe perit.
  </p>
  <p>
   163. AD LUCIAM
  </p>
  <p>
   Lucia, vir nihili est qui quanti virgo sit aeris
          curat: venalem sic sibi quaerat equum.
      nequicquam magna certant de dote puellae,
          plus aero innuptas vita pudica beat.
  </p>
  <p>
   164. IN CACCULAM
  </p>
  <p>
   Acturus causas amisit Caccula vocem,
          inter praecones illico quaerit eam,
      causidicosque illos qui vociferare solebant
          ingenti strepitu; deserit inde forum,
      foemellasque rogat sua quae venalia clamant,
   <b>
    <font size="-1">
     5
    </font>
   </b>
   urbnais servis deinde molestus erat;
      turrim mox adiit, cunctos rogitansque, locusque
          omnes vestigans: vox tamen usque latet.
      bombarda tandem, quae turrim evertere posset,
          explosa, inventa Caccula voce redit.
   <b>
    <font size="-1">
     10
    </font>
   </b>
  </p>
  <p>
   165. DE SERVO SUO
  </p>
  <p>
   Servo iter ingressus gladium committo ferendum;
          mox soli atque omni cum sine teste sumus,
      "aurum, noster ait, "gestas, here; nec latet, id iam
          auferre armati vis ab inerme potest;
      factum quis prodet? dominum spoliare sed absit;
   <b>
    <font size="-1">
     5
    </font>
   </b>
   sed facilis res est, si volo; nolo tamen."
      "credo," aio, et laudo pro tempore; pergit ineptus
          dicere qualis hero quamque fidelis erit.
      inde domum laetus redeo, gladioque recepto
          eiicio vacuum, despicioque fidem;
   <b>
    <font size="-1">
     10
    </font>
   </b>
   parque pari referens, "fidum te sensimus, inquam,
          et retinere licet, si volo; nolo tamen."
      nam neque credendus, nec habendus, talia servus
          aut qui concipere, aut non reticere, potest.
  </p>
  <p>
   166. AD HAEDUM
  </p>
  <p>
   Ignarum iuvenem nudum cur trudis in urbem?
          neglecto caecum quis duce tentat iter?
      Gnossia non totidem domus erroribus, Haeme,
          fallax, his filo quamlibet esset opus,
      aetati crudae quot vita urbana tenebras
   <font size="-1">
    <b>
     5
    </b>
   </font>
   obiicit, impuras et sine luce vias.
      ne duce destituas titubantem nocte dieque
          filiolum, salvum si cupis, Haeme, tibi.
  </p>
  <p>
   167. AD LABIENUM
  </p>
  <p>
   Tres novit, Labiene, Phoebus artes,
      ut narrant veteres sophi; peraeque
      quas omnes colui, colamque semper:
      nunc omnes quoque musicum, et poetam
      agnoscunt, medicumque Campianum.
   <font size="-1">
    <b>
     5
    </b>
   </font>
  </p>
  <p>
   168. AD CALATHEN
  </p>
  <p>
   Graecas, Latinas, litterasque Gallicas
      laudo: puellae lingua sed si sit bona,
      cur uteretur, Calathe, alia quam sua?
  </p>
  <p>
   169. IN NAEVOLAM
  </p>
  <p>
   Tres est pollicitus rationes Naevola Cinnae,
          nummos qui nollet reddere. reddit eas:
      nil quod debetur prima; altera nil quid haberet;
          tertia non presto est: Naevola debet eam.
  </p>
  <p>
   170. AD EURUM
  </p>
  <p>
   Pro patria si quis dulci se dixerit, Eure,
          velle mori, ridens ut sibi vivat, ais,
      civis avarus; et ut servetur Caccula rostris;
          splendeat ut picta veste rotaque Calus.
      sic tu; pro patria fortis cadet attamen omnis;
   <b>
    <font size="-1">
     5
    </font>
   </b>
   si bona sit, merita est; sin mala, dulce mori.
  </p>
  <p>
   171. IN CRASSUM
  </p>
  <p>
   Crassus ab urbe profecturus, quam firmiter haerens,
          ludorum causa, desidiosus amat:
      tres licet haud ultra noctes sit rure futurus,
          idque absolvat iter dimidiata dies:
      sollenen ad caenam primos invitat amicos,
   <b>
    <font size="-1">
     5
    </font>
   </b>
   ceu natitaliam quam celebrare parat;
      magna cum pompa, curva resonante sedetur
          buccina, et in vitrum plena refusa salus,
      convivas aequo quae iure perambulat omnes;
          auspicium foelix hinc sibi sumit iter.
   <b>
    <font size="-1">
     10
    </font>
   </b>
   Crassus at extremis tanquam rediturus ab Indis,
          mox testamentum perficit; inde nova
      nata salus, reditum faustum quae spondet amico;
          postremo edictum tempus euntis erat;
      Maiae nimirum (coelo suadente) calendis
   <b>
    <font size="-1">
     15
    </font>
   </b>
   exibit; nonae iamque Decembris erant.
  </p>
  <p>
   172. AD LOLLIUM
  </p>
  <p>
   Ut locupleti addat pauper, praepostera res est:
          divitis est, Lolli, gloria sola, dare.
  </p>
  <p>
   173. AD LAURAM
  </p>
  <p>
   Singula dum miror tua labra, oculosque, genasque;
          quicquid id est verbis, Laura, modesta premis.
      crines sin laudo, perfusa rubore silescis;
          quam misere non hos esse fatere tuos.
  </p>
  <p>
   174. AD PONTICUM
  </p>
  <p>
   Hic, illic, et ubique, et nullibi, Pontice, lex est;
          cumque tenes vinctam te latebrosa fugit.
      pauciloqua antiquis constabat certa Britannis;
          at nunc ambigua est lex sine lege loquens.
  </p>
  <p>
   175. AD AFRAM
  </p>
  <p>
   Calcat sublimis vulgaria verba poesis,
          nec narrat, sed res ambitiosa creat.
      ludere si libet, aetatis sibi reddere florem,
          par Hecubae quanquam sis, prius, Afra, valet,
      quadrupedis pigrae quam ros, cerussave inuncta,
   <b>
    <font size="-1">
     5
    </font>
   </b>
   vel minium Venetum, fulva vel empta coma;
      dentes seu vere quos inserit Argus eburnos,
          totaque mangonis pharmacoooea Lami.
      suaviter illa tibi canet optatos Hymenaeos,
          et gratis faciet; quod tamen, Afra, veta:
   <b>
    <font size="-1">
     10
    </font>
   </b>
   oscula det iuvenis, sed anus ferat aurea dona,
          carminibus celebris quae cupit esse bonis.
  </p>
  <p>
   176. AD ALBERICUM
  </p>
  <p>
   Res est quemlibet una quae benignum
      et gratis facere (Alberice) possit;
      nullum laedere, quamlibet merentem.
  </p>
  <p>
   177. IN LARGUM
  </p>
  <p>
   Vendit Largus oves, laudatque emptoribus illas
          ut teneras; teneras sed sibi laudat aves.
  </p>
  <p>
   178. AD CAROLUM FITZGEOFRIDUM
  </p>
  <p>
   Iamdudum celebris scriptorum fama tuorum,
          in me autem ingenue non reticendus amor,
      frustra obnitentem si non fortuna vetasset,
          in veteres dederat, Carole, delicias:
      haec tibi qualiacunque tamen nova lusimus, ut nos
   <b>
    <font size="-1">
     5
    </font>
   </b>
   usque amplecteris non alieno animo.
  </p>
  <p>
   179. AD STELLAM
  </p>
  <p>
   Vis, Stella, nomen inseri nostris tuum
          compendiosis versibus?
      an sat tibi est, o delicata, sidera
          inter minora si mices?
  </p>
  <p>
   180. AD EDOARDUM MYCHELBURNUM
  </p>
  <p>
   Immemor o nostri quid agis? nec enim tibi magnus
      natalis frustra rediit, monitorque vetustae
      semper amicitiae novus, et iam debitor annus;
      accipe nostra prior, tenui sed carmina cultu,
      qualia sunt domini longo de funere rapta;
   <b>
    <font size="-1">
     5
    </font>
   </b>
   posterior tua si compti quid musa resolvet,
      festinans lepido quod portet epistola versu,
      unicus antidotos facile exuperaveris omnes.
      haec pauca interea, leve tanquam munus, habeto,
      quae novus ex usu merito tibi destinat annus,
   <b>
    <font size="-1">
     10
    </font>
   </b>
   iusque sodalitii officio quocunque tuetur.
      quanta sit horrifici Iovis inclementia cernis;
      ut valeas lignis opus est; et si sapis, ipsi
      cum falce, et tento nolles parsisse Priapo.
  </p>
  <p>
   181. IN GLAUCUM
  </p>
  <p>
   Tempore mitescit quantumvis fructus acerbus;
          fitque sapor gratus, qui modo crudus erat.
      at Glaucus quanto evadit maturior annis,
          austerus tanto fit magis atque magis.
      coniugis exemplo iam desinat esse malignus;
   <b>
    <font size="-1">
     5
    </font>
   </b>
   nam suavis, lepida est, nec gravis illa viris.
  </p>
  <p>
   182. AD RUTHAM
  </p>
  <p>
   Non satis hoc caute dixti modo, Rutha, sorori,
          te tam formosam non pudet esse levem?
      illud nam dictum subito sic laesa retorsit,
          te non formosam non iuvat esse levem.
  </p>
  <p>
   183. IN GAURUM
  </p>
  <p>
   Perpetuo loqueris, nec desinis; idque molestum
          omnibus est, et scis; sed tibi, Gaure, places.
  </p>
  <p>
   184. IN AURICIUM
  </p>
  <p>
   Haud quenquam sinis, Aurici, te adire,
      quantumvis humili adlocutione;
      at nos alloquimur poli utriusque
      rectorem, et rutila manu tonantem:
      an non tu nimium tumes, sacerdos?
   <b>
    <font size="-1">
     5
    </font>
   </b>
  </p>
  <p>
   185. IN HERENNIUM
  </p>
  <p>
   Alcinoo mortem toties minitatus (Herenni)
          cur occurrenti postea mitis eras?
      effraenem quamvis nequeas compescere linguam,
          at te iam video posse tenere manum.
  </p>
  <p>
   186. AD AUGVSTISSIMUM CAROLUM MAGNAE BRITANNIAE PRINCIPEM, WALLIAE PRINCIPATUM PRO VETERI RITU AUSPICATVRUM, DIE 4 NOVEMBRIS
  </p>
  <p>
   Laetus Britannis, ecce, festinat dies,
          quintumque nunc praeoccupat
      sacrum Novembris; perge, ter beata lux,
          quam festa signabit nota.
      maturus annis, mente nec princeps minor
   <b>
    <font size="-1">
     5
    </font>
   </b>
   Britanniarum Carolus,
      ornandus hodie regiis insigniis,
          exibit ut sponsus novus,
      puris ephaebis cinctus, et procerum choro,
          ceu gemma pompa in aurea;
   <b>
    <font size="-1">
     10
    </font>
   </b>
   exceptus hilari confluentum murmure,
          clarisque vulgi plausibus.
      prodi, o beate, rem capesse publicam,
          umbra nimis torpes diu:
      vestigiis iam assuesce maiorum inclytis
   <b>
    <font size="-1">
     15
    </font>
   </b>
   praestantioris aemulus.
      pulchram tibi hic sit primus ad famam dies;
          at nemo norit ultimum.
  </p>
  <p>
   187. AD MAGNAM BRITANNIAM
  </p>
  <p>
   Reddidit antiquum tibi, magna Britannia, nomen
          rex magnus, magnos dum facit ille suos.
  </p>
  <p>
   188. DE REGIS REDITU E SCOTIA
  </p>
  <p>
   Nil Ptolomaeus agit, caelique volumina nescit,
          nam nunc a gelido cardine (Phoebe) redis,
      et veris formosa rosis Aurora refulget;
          hunc, precor, aeternum reddat Apollo diem.
  </p>
  <p>
   189. AD AMPLISSIMUM TOTIUS ANGLIAE CANCELLARIUM, FRANCISCUM BACONUM
  </p>
  <p>
   Debet multa tibi veneranda (Bacone) poesis
          illo de docto perlepidoque libro,
      qui manet inscriptus Veterum Sapientia; famae
          et per cuncta tuae secla manebit opus;
      multaque te celebrent quanquam tua scripta, fatebor
   <b>
    <font size="-1">
     5
    </font>
   </b>
   ingenue, hoc laute tu mihi, docte, sapis.
  </p>
  <p>
   190. AD EUNDEM
  </p>
  <p>
   Patre, nec immerito, quamvis amplissimus esset,
          amplior, ut virtus, sic tibi crescit honor.
      quantus ades, seu te spinosa volumina iuris,
          seu schola, seu dulcis Musa (Bacone) vocat!
      quam super ingenti tua re Prudentia regnat,
   <b>
    <font size="-1">
     5
    </font>
   </b>
   et tota aethereo nectare lingua madens!
      quam bene cum tacita nectis gravitate lepores!
          quam semel admissis stat tuus almus amor!
      haud stupet aggest mens in fulgore metalli;
          nunquam visa tibi est res peregrina, dare.
   <b>
    <font size="-1">
     10
    </font>
   </b>
   o factum egregie, tua (rex clarissime) tali
          gratia cum splendet suspicienda viro!
  </p>
  <p>
   191. AD HYMETTUM
  </p>
  <p>
   Sis probus usque licet, timidus tamen ipse tepsum
          deseris, obsequio debet inesse modus,
      vilis erit cunctis sibi qui vilescit, Hymette;
          non omnis pudor aut utilis aut bonus est.
  </p>
  <p>
   192. AD EDOARDUM MYCHELBURNUM
  </p>
  <p>
   Nostrarum quoties prendit me nausea rerum,
          accipio librum mox, Edoarde, tuum,
      suavem qui spirat plenus velut hortus odorem,
          et verni radios aetheris intus habet.
      illo defessam recreo mentemque animumque,
   <b>
    <font size="-1">
     5
    </font>
    <font>
    </font>
   </b>
   ad ioca corridens deliciasque tuas;
      haud contemnendo vel seria tecta lepore,
          cuncta argumentis splendidiora suis.
      haec quorsum premis? ut pereant quis talia condit?
          edere si non vis omnibus, ede tibi.
   <b>
    <font size="-1">
     10
    </font>
   </b>
  </p>
  <p>
   193. AD SITIM
  </p>
  <p>
   Sitis malorum pessimum,
      aegris molestum sobriis,
      sanis inutile ebriis,
      si sanus ullo sit modo
      qui non nisi ut bibat, bibit,
   <b>
    <font size="-1">
     5
    </font>
   </b>
   semper palude plus madens,
   <font size="-1">
    sig. B 12
   </font>
   <font size="-2">
    v
   </font>
   sitiens tamen nosta magis
      multa arena solibus.
      nunc est benigna ut sis, Sitis,
      bustis avari Castoris
   <b>
    <font size="-1">
     10
    </font>
   </b>
   diesque noctesque assidue,
      qui te volens vivens tulit;
      consort amicum protege,
      picto sedens in marmore;
      qui nubilo caelo cave
   <b>
    <font>
    </font>
    <font size="-1">
     15
    </font>
   </b>
   ne sic madescat, Castoris
      ut ossa sicca perluat;
      sed unicum te sentiat
      qui te colebat unicus,
      sorore cum tua Fame:
   <b>
    <font size="-1">
     20
    </font>
   </b>
   at non amantem me tui
      cum febre pariter desere,
      Sitis, malorum pessimum.
  </p>
  <p>
   194. AD LUPUM
  </p>
  <p>
   Nemo virtutem non laudat, saevit et idem
          in vitium, hoc hominum sed, Lupe, more facit.
      nam quis ob hoc drachmam virtuti praebet egenti?
          aut in se vitium non amat, atque fovet?
  </p>
  <p>
   195. AD EURUM
  </p>
  <p>
   Insanum cupidis labris ne tange Lyaeum;
          sic minus audentem te trahet, Eure, Venus.
      nec Veneri indulge, quamvis bona forma vocabit;
          nam minus in votis sic tibi Bacchus erit.
  </p>
  <p>
   196. AD GALLUM
  </p>
  <p>
   Quod nemo fecit sanus, neque fecerit unquam,
          tu facis, invideas cum mala, Galle, Fabro;
      sollicitus domini quod nunc terit atria magni;
          at nescis hac quam conditione perit;
      qui soli parat usque adeo servire patrono,
   <b>
    <font size="-1">
     5
    </font>
   </b>
   ut non prospiciat libera tecta sibi.
      idque cavet dominus, modice dum plurima donat;
          perpetuo, at parco fomite spemque levat.
      vixque solubilibus vinctum tenet usque catenis,
          exercens variis nocte dieque modis,
   <b>
    <font size="-1">
     10
    </font>
   </b>
   de libertatis nequando cogitet usu.
          iam vice vis fungi, livide Galle, Fabri?
  </p>
  <p>
   197. AD LECESTERLANDIUM
  </p>
  <p>
   Amplis grandisonisque, Lecesterlandie, verbis
          implacibiliter vociferare soles,
      uxor dum queritur quod fit tibi curta cupellex;
          fibula sed verbis aequiparanda tuis.
  </p>
  <p>
   198. AD HIPPUM
  </p>
  <p>
   Quanquam non simplex votum, facis attamen unum;
          nam praeter vinum nil petis, Hippe, bonum.
  </p>
  <p>
   199. AD FAUSTINUM
  </p>
  <p>
   Da mihi, da semper, nam quod, Faustine, dedisti
          esse datum nollem; res cito parva perit.
      sin taedet, dandoque vilis imponere finem,
          da semel, ut nunquam cogar egere datis.
  </p>
  <p>
   200. AD PHLOEN
  </p>
  <p>
   Quid custodita de virginitate superbis,
          iam licet annumeris ter tria lustra, Phloe?
      intactam nam te cum vix tria lustra videbas,
          haud potuit cassa vendere lena nuce.
      gloria virginitas formosis, dedecus aeque
   <b>
    <font size="-1">
     5
    </font>
   </b>
   turpibus est, aetas si sit utrique gravis.
  </p>
  <p>
   201. AD VOLUMNIUM
  </p>
  <p>
   Rident rusticulam, anseremque multi,
      ignavos asinos, oves, bovesque;
      at non est homine imperitiore
      irridendum animal magis, Volumni;
      tanto ridiculos magis, Volumni, est,
   <b>
    <font size="-1">
     5
    </font>
   </b>
   quanto plus sapere obtinet videri.
      nam quis non medicum excipit Ligonem,
      vectum quadrupede, intimis chachinnis,
      Coum qui colit atuqe Pergamenum?
      multis sed sapit, imperatque multis
   <b>
    <font size="-1">
     10
    </font>
   </b>
   ut vitae dominus, tremorque mortis.
      tanto ridiculus magis, Volumni, est.
  </p>
  <p>
   202. AD MYCILLUM
  </p>
  <p>
   Nullos non laudas, Suffenos, sive Cherillos,
          seu quos in circo cruda iuventa legit;
      candidus hinc censor dici contendis, at omnes
          qui laudat, nullum laude, Mycille, beat.
  </p>
  <p>
   203. AD FURIUM
  </p>
  <p>
   Semper ad arma soles, Furi, clamare; cubili
          sive lates, seu te compita plena vident.
      sed nunquam profers Veneris sint, Martis an arma;
          utcunque infoelix, te duce, miles erit.
  </p>
  <p>
   204. AD HELYN
  </p>
  <p>
   <font size="-1">
    C
   </font>
   aptat amatores quoties se dicit amare;
          fallax obsequium est; non amat, hamat Helys.
  </p>
  <p>
   205. AD VINCENTIUVM
  </p>
  <p>
   Dum placeo tibi, Vincenti, mea plurima poscis
          mutua, te simul ac ceperit ira levis,
      mox eadem quamvis male custodita remittis;
          lucrum est, Vincenti, displicuisse tibi.
  </p>
  <p>
   206. IN HEBRAM
  </p>
  <p>
   Difficilis non est, nec amantem respuit unum;
          unum vero unum vix amat Hebra diem.
  </p>
  <p>
   207. AD CACCULAM
  </p>
  <p>
   Dicere te invitum cuiquam male, Caccula, iuras;
          invitus tune es (Caccula) causidicus?
  </p>
  <p>
   208. AD CALVUM
  </p>
  <p>
   Lingua proterva, rapax manus, et gula, Calve, profunda;
          haec tria sunt Davi commoda sola tui.
      illo praetereunte fremunt quacunque molossi;
          sentit et in primo limine nostra canis.
      adveniente coci removent patinasque cibosque
   <b>
    <font size="-1">
     5
    </font>
   </b>
   arctius et retinet pallia quisque sua.
      audito fugitant foemellae; Caccula quamquam
          natus litigiis, illius ora timet.
      saepe domi ne te nunc visam terret imago
          Orci, nam servat Cerberus ipse fores.
   <b>
    <font size="-1">
     10
    </font>
   </b>
   diis genitos quaeras, hunc ni dimittis, amicos,
          clavisque accinctos Amphitrioniades.
  </p>
  <p>
   209. AD PHILOCHERMUM
  </p>
  <p>
   Quaeris tu quare tibi musica nulla placeret;
          quaero ego, cur nulli tu, Philocherme, places?
  </p>
  <p>
   210. AD DOCTOS POETAS
  </p>
  <p>
   Nullus Maecenas dabit hac aetate poetis
          ut vivant; melius sed bona fama dabit.
  </p>
  <p>
   211. AD RUSTICUM
  </p>
  <p>
   Rustice, sta, paucis dum te moror, auribus adsis;
          dic age, cuias es? Salsburiensis, ais?
      Pembrochi viduam num tu Sidneida nosti?
          non: saltem natos? cum sit uterque potens;
      a thalamis alter regis celeberrimus heros;
   <b>
    <font size="-1">
     5
    </font>
   </b>
   alter at in thalamis? proh tenebrose, negas?
      inclitus ergo Senex Hertfordius an tibi notus?
          tantumdem: coniux quid speciosa senis?
      non: non? anne tuum scis nomen? si id quoque nescis,
          caetera condono hac conditione tibi.
   <b>
    <font size="-1">
     10
    </font>
   </b>
  </p>
  <p>
   212. AD CACCULAM
  </p>
  <p>
   Causidicus tota cum sis notissimus urbe,
          atque alienas res irrequietus agas,
      ducere cur cessas uxorem, Caccula? lites
          non est ut fugias, litigiosus homo es.
  </p>
  <p>
   213. AD CALVUM
  </p>
  <p>
   Atrioniam ut pulchram laudas, ut denique bellam,
          at minor hac Rhodius forte colossus erat.
      et capite, ac humeris superaret Amazonas omnes;
          ad quam, si confers, Penthesilea foret
      qualis cum vetula pappat nutrice puella;
   <b>
    <font size="-1">
     5
    </font>
   </b>
   sola gigantei est germinis illa fides.
      cum video, spectrum videor mihi (Calve) videre,
          et vix luminibus cernere vera meis.
      cuius ne temere attentes tu basia, totum,
          eius in os poterit nam caput ire tuum.
   <b>
    <font size="-1">
     10
    </font>
   </b>
  </p>
  <p>
   214. DE SACRA DOTE
  </p>
  <p>
   Verba sacerdotem duo constituunt, sacer, et dos;
          saepe sed occurrit vir sine dote sacer.
  </p>
  <p>
   215. AD RUFUM
  </p>
  <p>
   Quos toties nummos oras, tibi, Rufe, negare
          relligio est; gravius, sed dare, forsan erit.
      nam meus infaustus cunctis solet aureus esse,
          et semper damni plus mea dona ferunt.
      conciet hinc Bacchus, vel fallax alea bellum;
   <b>
    <font size="-1">
     5
    </font>
   </b>
   labe vel asperget non bene parta Venus;
      omnia sponte sua mala quae vitabit egestas:
          nescis quas turbas plena crumena dabit.
      damnosos iuveni currus invitus Apollo
          concessit, nummos sic tibi, Rufe, nego.
   <b>
    <font size="-1">
     10
    </font>
   </b>
   nec promissa deus potuit revocare nociva,
          sed tibi promitto, sed tibi dono nihil.
      tu fortunatos qui prosint, quaere patronos;
          ast ego, ne noceant nostra, cavebo tibi.
  </p>
  <p>
   216. AD GALLUM
  </p>
  <p>
   Perdidit ebrietas multos, tibi proficit uni,
          Galle, licet valide membra caputque gravet.
      hinc morbum simulas et acuta pericula lecto
          postridie stratus vix animamque trahens;
      tunc inimicias componis et eximis iris
   <b>
    <font size="-1">
     5
    </font>
   </b>
   expositum pectus sollicitumque metu,
      et pacem accitis evincis ab hostibus. omnes
          expiraturis nam decet esse pios;
      deinde reviviscis cuncto securus ab hoste,
          et Martem Bacchum fallere, Galle, doces.
   <b>
    <font size="-1">
     10
    </font>
   </b>
  </p>
  <p>
   217. AD CACCULAM
  </p>
  <p>
   Quae speciem instaurant partes has, Caccula, verum est
          ad speciem quod habes; nec tamen ad speciem.
  </p>
  <p>
   218. AD STELLAM
  </p>
  <p>
   Pictor formosam quod finxit, Stella, Minervam
          carpis; at hoc similis fit magis illa tibi.
  </p>
  <p>
   219. AD PONTICUM
  </p>
  <p>
   Uxorem nosti Camerini, (Pontice) quam sit
          toto deformis corpore et ore tetro:
      casta tibi visa, et merito; sed moecha reperta est;
          hanc vir hesterno prendit adulterio.
      proh, quantum saevisse putas? nil, Pontice, laetus
   <b>
    <font size="-1">
     5
    </font>
   </b>
   ipsam sed laudans coepit amare magis;
      nam credebat, ait, turpem prius; atque adeo ut, se
          praeter, qui ferret tangere nemo foret.
  </p>
  <p>
   220. AD BLANDINUM
  </p>
  <p>
   Immemor esse tui dicor, Blandine, mearum
          nulla tuum siquidem pagina nomen habet.
      sed Blandine, iterum atque iterum, Blandine legaris,
          ne, Blandine, ferar non memor esse tui.
  </p>
  <p>
   221. AD MARIANUM
  </p>
  <p>
   Prudens pharmacopola saepe vendit
      quid pro quo, Mariane, quod reprendis.
      hoc tu sed facis, oenopola, semper.
  </p>
  <p>
   222. AD THOMAM MUNSONIUM, EQUITEM AURATUM ET BARONETUM
  </p>
  <p>
   <font size="+1">
    Q
   </font>
   uicquid in adversis potuit constantia rebus,
          Munsoni, meritis accumulare tuis
      addidit, et merito victrix dea, iamque sat ipse
          fama et fortunis integer amplius eris.
  </p>
  <p>
   223. AD EUNDEM
  </p>
  <p>
   Ne te spes revocet nec splendor vitreus aulae;
          in te, Munsoni, spes tua maior erit.
  </p>
  <p>
   224. AD GULIELMUM STRACHAEUM
  </p>
  <p>
   Paucos iam veteri meo sodali
      versus ludere, musa, ne graveris,
      te nec taedeat his adesse nugis,
      semper nam mihi charus ille comptis
      summus Pieridum unicusque cultor.
   <b>
    <font size="-1">
     5
    </font>
   </b>
   hoc ergo breve, musa, solve carmen
      Strachaeo veteri meo sodali.
  </p>
  <p>
   225. AD LECTOREM
  </p>
  <p>
   Fit sine lege liber, salvo cui demere toto
          particulas licet, aut apposuisse novas.
      sat, lector, numeri; numeris si sat tibi factum est;
          cui numeri potius, quam numerosa placent.
  </p>
  <p class="border">
  </p>
 </body>
</div>