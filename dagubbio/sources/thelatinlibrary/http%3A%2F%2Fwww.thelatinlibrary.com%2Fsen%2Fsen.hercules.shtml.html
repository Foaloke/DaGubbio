<div>
 Seneca: Hercules
 <body>
  <p class="pagehead">
   L. ANNAEI SENECAE HERCVLES [OETAEVS]
  </p>
  <p class="border">
  </p>
  <p>
   <b>
    Hercvles
   </b>
   Sator deorum, cuius excussum manu
      utraeque Phoebi sentiunt fulmen domus,
      secure regna: protuli pacem tibi,
      quacumque Nereus porrigi terras uetat.
      non est tonandum; perfidi reges iacent,
   <span>
    5
   </span>
   saeui tyranni. fregimus quidquid fuit
      tibi fulminandum. sed mihi caelum, parens,
      adhuc negatur? parui certe Ioue
      ubique dignus teque testata est meum
      patrem nouerca. quid tamen nectis moras?
   <span>
    10
   </span>
   numquid timemur? numquid impositum sibi
      non poterit Atlas ferre cum caelo Herculem?
      quid astra, genitor, quid negas? mors me tibi
      certe remisit, omne concessit malum
      quod terra genuit, pontus aer inferi:
   <span>
    15
   </span>
   nullus per urbes errat Argolicas leo,
      Stymphalis icta est, Maenali nulla est fera;
      sparsit peremptus aureum serpens nemus
      et hydra uires posuit et notos Hebro
      cruore pingues hospitum fregi greges
   <span>
    20
   </span>
   hostique traxi spolia Thermodontiae.
      uici regentem fata nec tantum redi,
      sed trepidus atrum Cerberum uidit dies
      et ille solem. nullus Antaeus Libys
      animam resumit, cecidit ante aras suas
   <span>
    25
   </span>
   Busiris, una Geryon sparsus manu
      taurusque populis horridus centum pauor.
      quodcumque tellus genuit infesta occidit
      meaque fusum est dextera: iratis deis
      non licuit esse. si negat mundus feras,
   <span>
    30
   </span>
   animum nouerca, redde nunc nato patrem
      uel astra forti. nec peto ut monstres iter;
      permitte tantum, genitor: inueniam uiam.
      Vel si times ne terra concipiat feras,
      properet malum quodcumque, dum terra Herculem
   <span>
    35
   </span>
   habet uidetque: nam quis inuadet mala
      aut quis per urbes rursus Argolicas erit
      Iunonis odio dignus? in tutum meas
      laudes redegi, nulla me tellus silet:
      me sensit ursae frigidum Scythicae genus
   <span>
    40
   </span>
   Indusque Phoebo subditus, cancro Libys;
      te, clare Titan, testor: occurri tibi
      quacumque fulges, nec meos lux prosequi
      potuit triumphos, solis excessi uices
      intraque nostras substitit metas dies.
   <span>
    45
   </span>
   natura cessit, terra defecit gradum:
      lassata prior est. nox et extremum chaos
      in me incucurrit: inde ad hunc orbem redi,
      nemo unde retro est. tulimus Oceani minas,
      nec ulla ualuit quatere tempestas ratem
   <span>
    50
   </span>
   quamcumque pressipars quota est Perseus mei?
      Iam uacuus aether non potest odio tuae
      sufficere nuptae quasque deuincam feras
      tellus timet concipere nec monstra inuenit.
      ferae negantur: Hercules monstri loco
   <span>
    55
   </span>
   iam coepit esse; quanta non fregi mala,
      quot scelera nudus? quidquid immane obstitit,
      solae manus strauere; nec iuuenis feras
      timui nec infans. quidquid est iussum leue est,
      nec ulla nobis segnis illuxit dies.
   <span>
    60
   </span>
   o quanta fudi monstra quae nullus mihi
      rex imperauit! institit uirtus mihi
      Iunone peior. Sed quid inpauidum genus
      fecisse prodest? non habent pacem dei:
      purgata tellus omnis in caelo uidet
   <span>
    65
   </span>
   quodcumque timuit: transtulit Iuno feras.
      ambit peremptus cancer ardentem plagam
      Libyaeque sidus fertur et messes alit;
      annum fugacem tradit Astraeae leo,
      at ille, iactans feruidam collo iubam,
   <span>
    70
   </span>
   austrum madentem siccat et nimbos rapit.
      inuasit omnis ecce iam caelum fera
      meque antecessit: uictor e terris meos
      specto labores, astra portentis prius
      ferisque Iuno tribuit, ut caelum mihi
   <span>
    75
   </span>
   faceret timendumsparserit mundum licet
      caelumque terris peius ac peius Styge
      irata faciat, dabitur Alcidae locus.
      Si post feras, post bella, post Stygium canem
      hauddum astra merui, Siculus Hesperium latus
   <span>
    80
   </span>
   tangat Pelorus, una iam tellus erit:
      illinc fugabo maria; si iungi iubes,
      committat undas Isthmos, et iuncto salo
      noua ferantur Atticae puppes uia.
      mutetur orbis, uallibus currat nouis
   <span>
    85
   </span>
   Hister nouasque Tanais accipiat uias.
      Da, da tuendos, Iuppiter, saltem deos:
      illa licebit fulmen a parte auferas,
      ego quam tuebor. siue glacialem polum,
      seu me tueri feruidam partem iubes,
   <span>
    90
   </span>
   hac esse superos parte securos puta.
      Cirrhaea Paean templa et aetheriam domum
      serpente caeso meruito quotiens iacet
      Python in hydra! Bacchus et Perseus deis
      iam se intuleresed quota est mundi plaga
   <span>
    95
   </span>
   oriens subactus aut quota est Gorgon fera?
      quis astra natus laudibus meruit suis
      ex te et nouerca? quem tuli mundum peto.
            Sed tu, comes laboris Herculei, Licha,
      perfer triumphos, Euryti uictos lares
   <span>
    100
   </span>
   stratumque regnum. uos pecus rapite ocius
      qua templa tollens ora Cenaei Iouis
      aestu timendum spectat Euboicum mare.
   <b>
    Chorvs
   </b>
   Par ille est superis cui pariter dies
      et fortuna fuit; mortis habet uices
   <span>
    105
   </span>
   lente cum trahitur uita gementibus.
      Quisquis sub pedibus fata rapacia
      et puppem posuit fluminis ultimi,
      non captiua dabit bracchia uinculis
      nec pompae ueniet nobile ferculum:
   <span>
    110
   </span>
   numquam est ille miser cui facile est mori.
      Illum si medio decipiat ratis
      ponto, cum Borean expulit Africus
      aut Eurus Zephyrum, cum mare diuidunt,
      non puppis lacerae fragmina conligit,
   <span>
    115
   </span>
   ut litus medio speret in aequore:
      uitam qui poterit reddere protinus,
      solus non poterit naufragium pati.
            Nos turpis macies et lacrimae tenent
      et crinis patrio puluere sordidus.
   <span>
    120
   </span>
   nos non flamma rapax, non fragor obruit:
      felices sequeris, mors, miseros fugis.
      Stamus, sed patriae messibus heu locus
      et siluis dabitur, lapsaque sordidae
      fient templa casae; iam gelidus Dolops
   <span>
    125
   </span>
   hac ducet pecudes qua tepet obrutus
      stratae qui superest Oechaliae cinis.
      illo Thessalicus pastor in oppido
      indocta referens carmina fistula
      cantu nostra canet tempora flebili;
   <span>
    130
   </span>
   et dum pauca deus saecula contrahet,
      quaeretur patriae quis fuerit locus.
      Felix incolui non steriles focos
      nec ieiuna soli iugera Thessali:
      ad Trachina uocor, saxa rigentia
   <span>
    135
   </span>
   et dumeta iugis horrida torridis,
      uix gratum pecori montiuago nemus.
      At si quas melior sors famulas uocat,
      illas aut uolucer transferet Inachus
      aut Dircaea colent moenia, qua fluit
   <span>
    140
   </span>
   Ismenos tenui flumine languidus
      hic mater tumidi nupserat Herculis?
            Falsa est de geminis fabula noctibus,
   <span>
    147
   </span>
   aether cum tenuit sidera longius
      commisitque uices Lucifer Hespero
      et Solem uetuit Delia tardior:
   <span>
    150
   </span>
   quae cautes Scythiae, quis genuit lapis?
   <span>
    143
   </span>
   num Titana ferum te Rhodope tulit,
      te praeruptus Athos, te fera Caspia,
      quae uirgata tibi praebuit ubera?
      nullis uulneribus peruia membra sunt:
   <span>
    151
   </span>
   ferrum sentit hebes, lentior est chalybs;
      in nudo gladius corpore frangitur
      et saxum resilit, fataque neglegit
      et mortem indomito pectore prouocat.
   <span>
    155
   </span>
   Non illum poterant figere cuspides,
      non arcus Scythica tensus harundine,
      non quae tela gerit Sarmata frigidus
      aut qui soliferae suppositus plagae
      uicino Nabatae uulnera derigit
   <span>
    160
   </span>
   Parthus Gnosiacis certior ictibus.
            Muros Oechaliae corpore propulit;
      nil obstare ualet; uincere quod parat
      iam uictum estquota pars uulnere concidit?
      pro fato potuit uultus iniquior
   <span>
    165
   </span>
   et uidisse sat est Herculeas minas.
      quis uastus Briareus, quis tumidus Gyges,
      supra Thessalicum cum stetit aggerem
      caeloque insereret uipereas manus,
      hoc uultu riguit? commoda cladibus
   <span>
    170
   </span>
   magnis magna patent, nil superest mali:
      iratum miserae uidimus Herculem.
   <b>
    Iole
   </b>
   At ego infelix non templa suis
      conlapsa deis sparsosue focos,
      natis mixtos arsisse patres
   <span>
    175
   </span>
   hominique deos, templa sepulcris:
      nullum querimur commune malum.
      alio nostras fortuna uocat
      lacrimas, alias flere ruinas
            mea fata iubent.
   <span>
    180
   </span>
   quae prima querar? quae summa gemam?
      pariter cunctas deflere iuuat,
      nec plura dedit pectora Tellus,
      ut digna sonent uerbera fatis.
            Me uel Sipylum flebile saxum
   <span>
    185
   </span>
   fingite, superi,
      uel in Eridani ponite ripis,
      ubi maesta sonat Phaethontiadum
            silua sororum;
      me uel Siculis addite saxis,
      ubi fata gemam Thessala Siren,
   <span>
    190
   </span>
   uel in Edonas tollite siluas,
      qualis natum Daulias ales
      solet Ismaria flere sub umbra:
      formam lacrimis aptate meis
      resonetque malis aspera Trachin.
   <span>
    195
   </span>
   Cypria lacrimas Myrrha tuetur,
      raptum coniunx Ceyca gemit,
      sibi Tantalis est facta superstes;
      fugit uultus Philomela suos
      natumque sonat flebilis Atthis:
   <span>
    200
   </span>
   cur mea nondum capiunt uolucres
            bracchia plumas?
      felix, felix, cum silua domus
            nostra feretur
      patrioque sedens ales in agro
      referam querulo murmure casus
   <span>
    205
   </span>
   uolucremque Iolen fama loquetur.
            Vidi, uidi miseranda mei
            fata parentis,
      cum letifero stipite pulsus
      tota iacuit sparsus in aula:
      pro, si tumulum fata dedissent,
   <span>
    210
   </span>
   quotiens, genitor, quaerendus eras!
      potuine tuam spectare necem,
      nondum teneras uestite genas
      necdum forti sanguine, Toxeu?
      Quid uestra queror fata, parentes,
   <span>
    215
   </span>
   quos in tutum mors aequa tulit?
      mea me lacrimas fortuna rogat:
      iam iam dominae captiua colus
            fusosque legam.
      Pro, saeue decor formaque mortem
            paritura mihi,
   <span>
    220
   </span>
   tibi cuncta domus concidit uni,
      dum me genitor negat Alcidae
      atque Herculeus socer esse timet.
            Sed iam dominae tecta petantur.
   <b>
    Chorvs
   </b>
   Quid regna tui clara parentis
   <span>
    225
   </span>
   proauosque tuos respicis amens?
      fugiat uultus fortuna prior.
      felix quisquis nouit famulum
            regemque pati
      uultusque suos uariare potest.
   <span>
    230
   </span>
   rapuit uires pondusque mali
      casus animo qui tulit aequo.
   <b>
    Nvtrix
   </b>
   O quam cruentus feminas stimulat furor,
      cum patuit una paelici et nuptae domus!
      Scylla et Charybdis Sicula contorquens freta
   <span>
    235
   </span>
   minus est timenda, nulla non melior fera est.
      Namque ut reluxit paelicis captae decus
      et fulsit Iole qualis innubis dies
      purisue clarum noctibus sidus micat,
      stetit furenti similis ac toruum intuens
   <span>
    240
   </span>
   Herculea coniunx; feta ut Armenia iacens
      sub rupe tigris hoste conspecto exilit
      aut iussa thyrsum quatere conceptum ferens
      Maenas Lyaeum dubia quo gressus agat
      haesit parumper; tum per Herculeos lares
   <span>
    245
   </span>
   lymphata rapitur, tota uix satis est domus:
      incurrit, errat, sistit, in uultus dolor
      processit omnis, pectori paene intimo
      nihil est relictum; fletus insequitur minas.
      nec unus habitus durat aut uno furit
   <span>
    250
   </span>
   contenta uultu: nunc inardescunt genae,
      pallor ruborem pellit et formas dolor
      errat per omnes; queritur implorat gemit.
            Sonuere postes ecce praecipiti gradu,
      secreta mentis ore confuso exerit.
   <span>
    255
   </span>
   <b>
    Deianira
   </b>
   Quamcumque partem sedis aetheriae premis,
      coniunx Tonantis, mitte in Alciden feram
      quae mihi satis sit. si qua fecundum caput
      palude tota uastior serpens mouet,
      ignara uinci, si quid excessit feras
   <span>
    260
   </span>
   immane dirum horribile, quo uiso Hercules
      auertat oculos, hoc specu immenso exeat.
      Vel si ferae negantur, hanc animam, precor,
      conuerte in aliquodquodlibet possum malum
      hac mente fieri. commoda effigiem mihi
   <span>
    265
   </span>
   parem dolori: non capit pectus minas.
      quid excutis telluris extremae sinus
      orbemque uersas? quid rogas Ditem mala?
      omnes in isto pectore inuenies feras
      quas timuit; odiis accipe hoc telum tuis:
   <span>
    270
   </span>
   ego sum, nouerca, perdere Alciden potens:
      perfer manus quocumque; quid cessas, dea?
      utere furente! quod iubes fieri nefas?
      reperi, quid haeres? ipsa iam cesses licet,
      haec ira satis est.
   <b>
    Nvt.
   </b>
   Pectoris sani parum,
   <span>
    275
   </span>
   alumna, questus comprime et flammas doma;
      frena dolorem. coniugem ostende Herculis.
   <b>
    De.
   </b>
   Iole meis captiua germanos dabit
      natis Iouisque fiet ex famula nurus?
      num flamma cursus pariter et torrens feret
   <span>
    280
   </span>
   et ursa pontum sicca caeruleum bibet?
      non ibo inulta: gesseris caelum licet
      totusque pacem debeat mundus tibi,
      est aliquid hydra peius: iratae dolor
      nuptae. quis ignis tantus in caelum furit
   <span>
    285
   </span>
   ardentis Aetnae? quidquid est uictum tibi
      hic uincet animuscapta praeripiet toros?
      adhuc timebam monstra, iam nullum est malum:
      cessere pestes, in locum uenit ferae
      inuisa paelex. summe pro rector deum
   <span>
    290
   </span>
   et clare Titan, Herculis tantum fui
      coniunx timentis; uota quae superis tuli
      cessere captae, paelici felix fui,
      illi meas audistis, o superi, preces,
      incolumis illi remeato nulla dolor
   <span>
    295
   </span>
   contente poena, quaere supplicia horrida,
      incogitata, infanda, Iunonem doce
      quid odia ualeant: nescit irasci satis.
            Pro me gerebas bella, propter me uagas
      Achelous undas sanguine infecit suo,
   <span>
    300
   </span>
   cum lenta serpens fieret, in taurum trucem
      nunc flecteret serpente deposita minas,
      et mille in hoste uinceres uno feras.
      iam displicemus, capta praelata est mihi
      non praeferetur: qui dies thalami ultimus
   <span>
    305
   </span>
   nostri est futurus, hic erit uitae tuae.
      Quid hoc? recedit animus et ponit minas;
      iam cessat iraquid miser langues dolor?
      perdis furorem, coniugis sanctae fidem
      mihi reddis iterum. quid uetas flammas ali?
   <span>
    310
   </span>
   quid frangis ignes? hunc mihi serua impetum,
      pares eamusnon erit uotis opus:
      aderit nouerca quae manus nostras regat
      nec inuocata.
   <b>
    Nvt.
   </b>
   Quod paras demens scelus?
      perimes maritum, cuius extremus dies
   <span>
    315
   </span>
   primusque laudes nouit et caelo tenus
      erecta terras fama suppositas habet?
      iam tota in istos terra consurget lares
      domusque soceri prima et Aetolum genus
      sternetur omne, saxa iam dudum ac faces
   <span>
    320
   </span>
   in te ferentur, uindicem tellus suum
      defendet omnis: una quot poenas dabis!
      Effugere terras crede et humanum genus
      te possefulmen genitor Alcidae gerit:
      iam iam minaces ire per caelum faces
   <span>
    325
   </span>
   specta et tonantem fulmine excusso diem.
      mortem quoque ipsam, quam putes tutam, time:
      dominatur illic patruus Alcidae tui.
      quocumque perges, misera, cognatos deos
      illi uidebis.
   <b>
    De.
   </b>
   Maximum fieri scelus
   <span>
    330
   </span>
   et ipsa fateor, sed dolor fieri iubet.
   <b>
    Nvt.
   </b>
   Moriere.
   <b>
    De.
   </b>
   Moriar Herculis nempe incluti
      coniunx nec ullus nocte discussa dies
      uiduam notabit nec meos paelex toros
      captiua capiet. ante ab occasu dies
   <span>
    335
   </span>
   nascetur, Indos ante glacialis polus
      Scythasue tepida Phoebus inficiet rota,
      quam me relictam Thessalae inspiciant nurus.
      meo iugales sanguine extinguam faces.
      aut pereat aut me perimat; elisis feris
   <span>
    340
   </span>
   et coniugem addat, inter Herculeos licet
      me quoque labores numeret: Alcidae toros
      moritura certe corpore amplectar meo.
      Ire, ire ad umbras Herculis nuptam libet,
      sed non inultam: si quid ex nostro Hercule
   <span>
    345
   </span>
   concepit Iole, manibus euellam meis
      ante et per ipsas paelicem inuadam faces.
      me nuptiali uictimam feriat die
      infestus, Iolen dum supra exanimem ruam:
      felix iacet quicumque quos odit premit.
   <span>
    350
   </span>
   <b>
    Nvt.
   </b>
   Quid ipsa flammas pascis et uastum foues
      ultro dolorem? misera, quid cassum times?
      dilexit Iolen: nempe cum staret parens
      regisque natam peteretin famulae locum
      regina cecidit: perdidit uires amor
   <span>
    355
   </span>
   multumque ab illa traxit infelix status.
      illicita amantur, excidit quidquid licet.
   <b>
    De.
   </b>
   Fortuna amorem peior inflammat magis:
      amat uel ipsum quod caret patrio lare,
      quod nudus auro crinis et gemma iacet,
   <span>
    360
   </span>
   ipsas misericors forsan aerumnas amat;
      hoc usitatum est Herculi: captas amat.
   <b>
    Nvt.
   </b>
   Dilecta Priami nempe Dardanii soror
      concessa famula est; adice quot nuptas prius,
      quot uirgines dilexit: errauit uagus.
   <span>
    365
   </span>
   Arcadia nempe uirgo, Palladios choros
      dum nectit, Auge, uim stupri passa excidit,
      nullamque amoris Hercules retinet notam.
      referam quid alias? nempe Thespiades uacant
      breuique in illis arsit Alcides face.
   <span>
    370
   </span>
   hospes Timoli Lydiam fouit nurum
      et amore captus ad leues sedit colos,
      tenerum feroci stamen intorquens manu.
      nempe illa ceruix spolia deposuit ferae
      crinemque mitra pressit et famulus stetit,
   <span>
    375
   </span>
   hirtam Sabaea marcidus myrrha comam:
      ubique caluit, sed leui caluit face.
   <b>
    De.
   </b>
   Haerere amantes post uagos ignes solent.
   <b>
    Nvt.
   </b>
   Famulamne et hostis praeferet gnatam tibi?
   <b>
    De.
   </b>
   Vt laeta siluas forma uernantes habet,
   <span>
    380
   </span>
   quas nemore nudo primus inuestit tepor,
      at cum solutos expulit Boreas Notos
      et saeua totas bruma decussit comas,
      deforme solis aspicis truncis nemus:
      sic nostra longum forma percurrens iter
   <span>
    385
   </span>
   deperdit aliquid semper et fulget minus,
      nec illa uenus est: quidquid in nobis fuit
      olim petitum cecidit et periit labans,
      aetas citato senior eripuit gradu
   <span>
    390
   </span>
   materque multum rapuit ex illo mihi.
   <span>
    389
   </span>
   Vides ut altum famula non perdat decus?
   <span>
    391
   </span>
   cessere cultus penitus et paedor sedet;
      tamen per ipsas fulget aerumnas decor
      nihilque ab illa casus et fatum graue
      nisi regna traxit. hic meum pectus timor,
   <span>
    395
   </span>
   altrix, lacessit, hic rapit somnos pauor.
      Praeclara totis gentibus coniunx eram
      thalamosque nostros inuido uoto nurus
      optabat omnis, quae nimis quicquam deos
      orabat ullos: nuribus Argolicis fui
   <span>
    400
   </span>
   mensura uoti. quem Ioui socerum parem,
      altrix, habebo? quis sub hoc mundo mihi
      dabitur maritus? ipse qui Alcidae imperat,
      facibus suis me iungat Eurystheus licet,
      minus est. toris caruisse regnantis leue est:
   <span>
    405
   </span>
   alte illa cecidit quae uiro caret Hercule.
   <b>
    Nvt.
   </b>
   Conciliat animos coniugum partus fere.
   <b>
    De.
   </b>
   Hic ipse forsan diuidet partus toros.
   <b>
    Nvt.
   </b>
   Famula illa trahitur interim donum tibi.
   <b>
    De.
   </b>
   Hic quem per urbes ire praeclarum uides
   <span>
    410
   </span>
   et uiua tergo spolia gestantem ferae,
      qui regna miseris donat et celsis rapit
      uasta grauatus horridam claua manum,
      cuius triumphos ultimi Seres canunt
      et quisquis alius orbe consaepto iacet,
   <span>
    415
   </span>
   leuis est nec illum gloriae stimulat decor.
      errat per orbem, non ut aequetur Ioui
      nec ut per urbes magnus Argolicas eat:
      quod amet requirit, uirginum thalamos petit.
      si qua est negata, rapitur; in populos furit,
   <span>
    420
   </span>
   nuptas ruinis quaerit et uitium impotens
      uirtus uocatur. cecidit Oechalia inclita
      unusque Titan uidit atque unus dies
      stantem et cadentem; causa bellandi est amor.
      totiens timebit Herculi natam parens
   <span>
    425
   </span>
   quotiens negabit, hostis est quotiens socer
      fieri recusat: si gener non est, ferit.
            Post haec quid istas innocens seruo manus,
      donec furentem simulet ac saeua manu
      intendat arcus meque natumque opprimat?
   <span>
    430
   </span>
   sic coniuges expellit Alcides suas,
      haec sunt repudia; nec potest fieri nocens:
      terris uideri sceleribus causam suis
      fecit nouercam. quid stupes segnis, furor?
      scelus occupandum est: perage, dum feruet manus.
   <span>
    435
   </span>
   <b>
    Nvt.
   </b>
   Perimes maritum?
   <b>
    De.
   </b>
   Paelicis certe meae.
   <b>
    Nvt.
   </b>
   At Ioue creatum.
   <b>
    De.
   </b>
   Nempe et Alcmena satum.
   <b>
    Nvt.
   </b>
   Ferrone?
   <b>
    De.
   </b>
   Ferro.
   <b>
    Nvt.
   </b>
   Si nequis?
   <b>
    De.
   </b>
   Perimam dolo.
   <b>
    Nvt.
   </b>
   Quis iste furor est?
   <b>
    De.
   </b>
   Quem meus coniunx docet.
   <b>
    Nvt.
   </b>
   Quem nec nouerca potuit, hunc perimes uirum?
   <span>
    440
   </span>
   <b>
    De.
   </b>
   Caelestis ira quos premit, miseros facit:
      humana nullos.
   <b>
    Nvt.
   </b>
   Parce, miseranda, et time.
   <b>
    De.
   </b>
   Contempsit omnes ille qui mortem prius;
      libet ire in enses.
   <b>
    Nvt.
   </b>
   Maior admisso tuus,
      alumna, dolor est; culpa par odium exigat.
   <span>
    445
   </span>
   cur saeua modicis statuis? ut laesa es, dole.
   <b>
    De.
   </b>
   Leue esse credis paelicem nuptae malum?
      quidquid dolorem pascit, hoc nimium puta.
   <b>
    Nvt.
   </b>
   Amorne clari fugit Alcidae tibi?
   <b>
    De.
   </b>
   Non fugit, altrix, remanet et penitus sedet
   <span>
    450
   </span>
   fixus medullis, crede; sed magnus dolor
      iratus amor est.
   <b>
    Nvt.
   </b>
   Artibus magicis fere
      coniugia nuptae precibus admixtis ligant.
      uernare iussi frigore in medio nemus
      missumque fulmen stare; concussi fretum
   <span>
    455
   </span>
   cessante uento, turbidum explicui mare
      et sicca tellus fontibus patuit nouis.
      habuere motum saxa, discussi fores
      umbrasque Ditis, et mea iussi prece
      manes locuntur, siluit infernus canis;
   <span>
    460
   </span>
   nox media solem uidit et noctem dies:
   <span>
    462
   </span>
   mare terra caelum et Tartarus seruit mihi
   <span>
    461
   </span>
   nihilque leges ad meos cantus tenet:
   <span>
    463
   </span>
   flectemus illum, carmina inuenient iter.
   <b>
    De.
   </b>
   Quas Pontus herbas generat aut quas Thessala
      sub rupe Pindus aluit inueniam malum
      cui cedat ille? carmine in terras mago
      descendat astris Luna desertis licet
      et bruma messes uideat et cantu fugax
      stet deprehensum fulmen et uersa uice
   <span>
    470
   </span>
   medius coactis ferueat stellis dies:
      non flectet illum.
   <b>
    Nvt.
   </b>
   Vicit et superos Amor.
   <b>
    De.
   </b>
   Vincetur uni forsan et spolium dabit
      Amorque summus fiet Alcidae labor.
            Sed te per omne caelitum numen precor,
   <span>
    475
   </span>
   per hunc timorem: quidquid arcani apparo
      penitus recondas et fide tacita premas.
   <b>
    Nvt.
   </b>
   Quid istud est quod esse secretum petis?
   <b>
    De.
   </b>
   Non tela sunt, non arma, non ignis minax.
   <b>
    Nvt.
   </b>
   Praestare fateor posse me tacitam fidem,
   <span>
    480
   </span>
   si scelere careat: interim scelus est fides.
   <b>
    De.
   </b>
   Circumspice agedum, ne quis arcana occupet,
      partemque in omnem uultus inquirens eat.
   <b>
    Nvt.
   </b>
   En locus ab omni tutus arbitrio uacat.
   <b>
    De.
   </b>
   Est in remoto regiae sedis loco
   <span>
    485
   </span>
   arcana tacitus nostra defendens specus.
      non ille primos accipit soles locus,
      non ille seros, cum ferens Titan diem
      lassam rubenti mergit Oceano rotam.
      illic amoris pignus Herculei latet.
   <span>
    490
   </span>
   altrix, fatebor: auctor est Nessus mali
      quem grauida Nephele Thessalo genuit duci,
      qua gelidus astris inserit Pindus caput
      ultraque nubes Othrys eductus riget.
      Namque ut subactus Herculis claua horridi
   <span>
    495
   </span>
   Achelous omnis facilis in species dari
      tandem peractis omnibus patuit feris
      unoque turpe subdidit cornu caput,
      me coniugem dum uictor Alcides habet,
      repetebat Argos. forte per campos uagus
   <span>
    500
   </span>
   Euenos altum gurgitem in pontum ferens
      iam paene summis turbidus ripis erat.
      transire Nessus uerticem solitus uadis
      pretium poposcit; meque iam dorso ferens
      qua iungit hominem spina deficiens equo,
   <span>
    505
   </span>
   frangebat ipsas fluminis tumidi minas.
      Iam totus undis Nessus exierat ferox
      medioque adhuc errabat Alcides uado,
      uasto rapacem uerticem scindens gradu;
      at ille, ut esse uidit Alciden procul:
   <span>
    510
   </span>
   'tu praeda nobis' inquit 'et coniunx eris;
      prohibetur undis', meque complexu ferens
      gressum citabat. non tenent undae Herculem:
      'infide uector' inquit, 'immixti licet
      Ganges et Hister uallibus iunctis eant,
   <span>
    515
   </span>
   uincemus ambos, consequar telo fugam.'
      praecessit arcus uerba; tum longum ferens
      harundo uulnus tenuit haerentem fugam
      mortemque fixit. ille, iam quaerens diem,
      tabem fluentis uulneris dextra excipit
   <span>
    520
   </span>
   traditque nobis ungulae insertam suae,
      quam forte saeua sciderat auolsam manu.
      tunc uerba moriens addit: 'hoc' inquit 'magae
      dixere amorem posse defigi malo;
      hoc docta Mycale Thessalas docuit nurus,
   <span>
    525
   </span>
   unam inter omnis Luna quam sequitur magas
      astris relictis. inlitas uestes dabis
      hac' inquit 'ipsa tabe, si paelex tuos
      inuisa thalamos tulerit et coniunx leuis
      aliam parenti dederit altisono nurum.
   <span>
    530
   </span>
   hoc nulla lux conspiciat, hoc tenebrae tegant
      tantum remotae: sic potens uires suas
      sanguis tenebit.' uerba deprendit quies
      mortemque lassis intulit membris sopor.
            Tu, quam meis admittit arcanis fides,
   <span>
    535
   </span>
   perge ut nitentem uirus in uestem datum
      mentem per artus adeat et tacitum intumas
      intret medullas.
   <b>
    Nvt.
   </b>
   Ocius iussa exsequar,
      alumna, precibus tu deum inuictum aduoca,
      qui certa tenera tela dimittit manu.
   <span>
    540
   </span>
   <b>
    De.
   </b>
   Te te precor, quem mundus et superi timent
      et aequor et qui fulmen Aetnaeum quatit,
      timende matri teliger saeuae puer:
      intende certa spiculum uelox manu,
      non ex sagittis leuibus: e numero, precor,
   <span>
    545
   </span>
   grauiore prome quod tuae nondum manus
      misere in aliquem; non leui telo est opus,
      ut amare possit Hercules. rigidas manus
      intende et arcum cornibus iunctis para.
      nunc, nunc sagittam prome qua quondam horridus
   <span>
    550
   </span>
   Iouem petisti, fulmine abiecto deus
      cum fronte subita tumuit et rabidum mare
      taurus puellae uector Assyriae scidit;
      immitte amorem, uincat exempla omnia:
      amare discat coniuges. si quas decor
   <span>
    555
   </span>
   Ioles inussit pectori Herculeo faces,
      extingue totas, perbibat formam mei.
      tu fulminantem saepe domuisti Iouem,
      tu furua nigri sceptra gestantem poli,
      turbae ducem maioris et dominum Stygis,
   <span>
    560
   </span>
   tuque, o nouerca grauior irata deus,
      cape hunc triumphum: solus euince Herculem.
   <b>
    Nvt.
   </b>
   Prolata uis est quaeque Palladia colu
      lassauit omnem texta famularem manum.
      nunc ingeratur uirus et uestis bibat
   <span>
    565
   </span>
   Herculea pestem; precibus augebo malum.
            In tempore ipso nauus occurrit Lichas:
      celanda uis est dira, ne pateant doli.
   <b>
    De.
   </b>
   O quod superbae non habent umquam domus,
      fidele semper regibus nomen Licha,
   <span>
    570
   </span>
   cape hos amictus, nostra quos neuit manus,
      dum uagus in orbe fertur et uictus mero
      tenet feroci Lydiam gremio nurum,
      dum poscit Iolen. sed iecur fors horridum
      flectam merendo: merita uicerunt malos.
   <span>
    575
   </span>
   non ante coniunx induat uestes iube
      quam ture flammas pascat et placet deos,
      cana rigentem populo cinctus comam.
      ipsa ad penates regios gressus feram
      precibusque Amoris horridi matrem colam.
   <span>
    580
   </span>
   Vos, quas paternis extuli comites focis,
      Calydoniae, lugete deflendam uicem.
   <b>
    Chorvs
   </b>
   Flemus casus, Oenei, tuos
      comitum primos turba per annos,
      flemus dubios, miseranda, toros.
   <span>
    585
   </span>
   nos Acheloi tecum solitae
      pulsare uadum, cum iam tumidas
      uere peracto poneret undas
      gracilisque gradu serperet aequo
      nec praecipitem uolueret amnem
   <span>
    590
   </span>
   flauus rupto fonte Lycormas;
      nos Palladias ire per aras
      et uirgineos celebrare choros,
      nos Cadmeis orgia ferre
      tecum solitae condita cistis,
   <span>
    595
   </span>
   cum iam pulso sidere brumae
      tertia soles euocat aestas
      et spiciferae concessa deae
      Attica mystas cludit Eleusin.
      nunc quoque casum quemcumque times,
   <span>
    600
   </span>
   fidas comites accipe fatis:
      nam rara fides ubi iam melior
            fortuna ruit.
            Tu quicumque es qui sceptra tenes,
      licet omne tua uulgus in aula
   <span>
    605
   </span>
   centum pariter limina pulset:
      cum tot populis stipatus eas,
      in tot populis uix una fides.
      tenet auratum limen Erinys,
      et quom magnae patuere fores,
   <span>
    610
   </span>
   intrant fraudes cautique doli
      ferrumque latens; cumque in populos
      prodire paras, comes inuidia est:
      noctem quotiens summouet Eos,
      regem totiens credite nasci.
   <span>
    615
   </span>
   Pauci reges, non regna colunt:
      plures fulgor concitat aulae.
      Cupit hic regi proximus ipsi
      clarus totas ire per urbes
      (urit miserum gloria pectus),
   <span>
    620
   </span>
   cupit hic gazis implere famem,
      nec tamen omnis plaga gemmiferi
            sufficit Histri
      nec tota sitim Lydia uincit
      nec quae Zephyro subdita tellus
   <span>
    625
   </span>
   stupet aurato flumine clarum
            radiare Tagum,
      nec si totus seruiat Hebrus
      ruraque diues iungat Hydaspes
      intraque suos currere fines
      spectet toto flumine Gangen:
   <span>
    630
   </span>
   auidis, auidis natura parum est.
      Colit hic reges regumque lares,
      non ut presso uomere semper
      numquam cesset curuus arator
      uel mille secent arua coloni:
   <span>
    635
   </span>
   solas optat quas ponat opes.
      colit hic reges, calcet ut omnes
      perdatque aliquos nullumque leuet:
      tantum ut noceat cupit esse potens.
            Quota pars moritur tempore fati!
   <span>
    640
   </span>
   rarum est felix idemque senex:
   <span>
    643
   </span>
   quos felices Cynthia uidit,
   <span>
    641
   </span>
   uidit miseros enata dies,
      nec sibi felix pauper habetur,
   <span>
    673
   </span>
   nisi felices cecidisse uidet.
      O si pateant pectora ditum!
   <span>
    648
   </span>
   quantos intus sublimis agit
            fortuna metus!
      Bruttia Coro pulsante fretum
            lenior unda est.
      pectora pauper secura gerit:
      carpit faciles uilesque cibos,
   <span>
    655
   </span>
   sed non strictos respicit enses;
      tenet e patula pocula fago,
   <span>
    653
   </span>
   sed non trepida tenet illa manu:
      aurea miscet pocula sanguis.
   <span>
    657
   </span>
   caespes Tyrio mollior ostro
   <span>
    644
   </span>
   solet inpauidos ducere somnos;
      aurea rumpunt texta quietem
      uigilesque trahit purpura noctes.
      Coniunx modico nupta marito
   <span>
    658
   </span>
   non disposito clara monili
      gestat pelagi dona rubentis,
      nec gemmiferas detrahit aures
      lapis Eoa lectus in unda,
      nec Sidonio mollis aeno
      repetita bibit lana rubores,
      nec Maeonia distinguit acu
   <span>
    665
   </span>
   quae Phoebeis subditus euris
      legit Eois Ser arboribus:
      quaelibet herbae tinxere colus
      quas indoctae neuere manus,
      sed non dubios fouet illa toros.
   <span>
    670
   </span>
   sequitur dira lampade Erinys
      quarum populi coluere diem.
            Quisquis medium defugit iter
   <span>
    675
   </span>
   stabili numquam tramite curret:
      dum petit unum praebere diem
      patrioque puer constitit axe
      nec per solitum decurrit iter,
      sed Phoebeis ignota petens
   <span>
    680
   </span>
   sidera flammis errante rota,
      secum pariter perdidit orbem.
      medium caeli dum sulcat iter,
      tenuit placidas Daedalus oras
      nullique dedit nomina ponto;
   <span>
    685
   </span>
   sed dum uolucres uincere ueras
            Icarus audet
      patriasque puer despicit alas
      Phoeboque uolat proxumus ipsi,
      dedit ignoto nomina ponto:
   <span>
    690
   </span>
   male pensantur magna ruinis.
      Felix alius magnusque sonet,
      me nulla uocet turba potentem.
      stringat tenuis litora puppis
      nec magna meas aura phaselos
   <span>
    695
   </span>
   iubeat medium scindere pontum:
      transit tutos Fortuna sinus
      medioque rates quaerit in alto,
      quarum feriunt sipara nubes.
            Sed quid pauido territa uultu,
   <span>
    700
   </span>
   qualis Baccho saucia Thyias,
      fertur rapido regina gradu?
      quae te rursus fortuna rotat,
            miseranda, refer:
      licet ipsa neges, uultus loquitur
   <span>
    705
   </span>
   quodcumque tegis.
   <b>
    Deianira
   </b>
   Vagus per artus errat excussos tremor,
      erectus horret crinis, impulsis adhuc
      stat terror animis et cor attonitum salit
      pauidumque trepidis palpitat uenis iecur.
      ut fractus austro pontus etiamnum tumet,
   <span>
    710
   </span>
   quamuis quiescat languidis uentis dies,
      ita mens adhuc uexatur excusso metu.
      semel profecto premere felices deus
      cum coepit, urget. hos habent magna exitus.
   <b>
    Chorvs
   </b>
   Quis tam impotens, miseranda, te casus rotat?
   <span>
    715
   </span>
   <b>
    De.
   </b>
   Vt missa palla est tabe Nessea inlita
      thalamisque maerens intuli gressum meis,
      nescioquid animus timuit * * *
      * * * * * et fraudem struit.
      libet experiri. solibus uirus ferum
      flammisque Nessus sanguinem ostendi arcuit:
   <span>
    720
   </span>
   hic ipse fraudes esse praemonuit dolus.
      et forte, nulla nube respersus iubar,
      laxabat ardens feruidum Titan diem
      (uix ora solui patitur etiamnunc timor):
      medios in ignes solis et claram facem,
   <span>
    725
   </span>
   quo tincta fuerat palla uestisque inlita,
      abiectus horret uillus et Phoebi coma
      tepefactus arsit (uix queo monstrum eloqui).
      niues ut Eurus soluit aut tepidus Notus,
      quas uere primo lucidus perdit Mimas,
   <span>
    730
   </span>
   utque euolutos frangit Ionio salo
      opposita fluctus Leucas et lassus tumor
      in litore ipso spumat, aut caelestibus
      aspersa tepidis tura laxantur focis,
      sic languet omne uellus et perdit comas.
   <span>
    735
   </span>
   dumque ista miror, causa mirandi perit;
      quin ipsa tellus spumeos motus agit
      et quidquid illa tabe contactum est labat
      tumensque tacita * * * *
      * * * * quassat caput
      natum pauentem cerno et ardenti pede
   <span>
    740
   </span>
   gressus ferentem. prome quid portes noui.
   <b>
    Hyllvs
   </b>
   I, profuge, quaere si quid ulterius patet
      terris freto sideribus Oceano inferis:
      ultra labores, mater, Alcidae fuge.
   <b>
    De.
   </b>
   Nescioquod animus grande praesagit malum.
   <span>
    745
   </span>
   <b>
    Hy.
   </b>
   Plenae triumphi templa Iunonis pete:
      haec tibi patent, delubra praeclusa omnia.
   <b>
    De.
   </b>
   Effare quis me casus insontem premat.
   <b>
    Hy.
   </b>
   Decus illud orbis atque praesidium unicum,
      quem fata terris in locum dederant Iouis,
   <span>
    750
   </span>
   o mater, abiit: membra et Herculeos toros
      urit lues nescioqua; qui domuit feras,
      ille ille uictor uincitur maeret dolet.
      quid quaeris ultra?
   <b>
    De.
   </b>
   Miserias properant suas
      audire miseri; fare, quo posita in statu
   <span>
    755
   </span>
   iam nostra domus est? o lares, miseri lares!
      nunc uidua, nunc expulsa, nunc ferar obruta.
   <b>
    Hy.
   </b>
   Non sola maeres Herculem: toto iacet
      mundo gemendus; fata nec, mater, tua
      priuata credas: iam genus totum obstrepit.
   <span>
    760
   </span>
   hunc ecce luctum quem gemis cuncti gemunt;
      commune terris omnibus pateris malum.
      luctum occupasti: prima, non sola Herculem,
      miseranda, maeres.
   <b>
    De.
   </b>
   Quam prope a leto tamen
      ede, ede quaeso iaceat Alcides meus.
   <span>
    765
   </span>
   <b>
    Hy.
   </b>
   Mors refugit illum uicta quae in regno suo
      semel est nec audent fata tam uastum nefas
      admittere. ipsa forsitan trepida colus
      Clotho manu proiecit et fata Herculis
      timet peragere. pro diem, infandum diem!
   <span>
    770
   </span>
   hocne ille summo magnus Alcides erit?
   <b>
    De.
   </b>
   Ad fata et umbras atque peiorem polum
      praecedere illum dicis? an possum prior
      mortem occupare? fare, si nondum occidit.
   <b>
    Hy.
   </b>
   Euboica tellus uertice immenso tumens
   <span>
    775
   </span>
   pulsatur omni latere: Phrixeum mare
      scindit Caphereus, seruit hoc Austro latus;
      at qua niuosi patitur Aquilonis minas,
      Euripus undas flectit instabilis uagas
      septemque cursus uoluit et totidem refert,
   <span>
    780
   </span>
   dum lassa Titan mergit Oceano iuga.
      hic rupe celsa, nulla quam nubes ferit,
      annosa fulgent templa Cenaei Iouis.
      Vt stetit ad aras omne uotiuum pecus
      totumque tauris gemuit auratis nemus,
   <span>
    785
   </span>
   spolium leonis sordidum tabo exuit
      posuitque clauae pondus et pharetra grauis
      laxauit umeros. ueste tunc fulgens tua,
      cana reuinctus populo horrentem comam,
      succendit aras: 'accipe has' inquit 'focis
   <span>
    790
   </span>
   non false messis genitor et largo sacer
      splendescat ignis ture, quod Phoebum colens
      diues Sabaeis colligit truncis Arabs.
      pacata tellus' inquit 'et caelum et freta,
      feris subactis omnibus uictor redi:
   <span>
    795
   </span>
   depone fulmen'gemitus in medias preces
      stupente et ipso cecidit; hinc caelum horrido
      clamore complet: qualis impressa fugax
      taurus bipenni uolnus et telum ferens
      delubra uasto trepida mugitu replet,
   <span>
    800
   </span>
   aut quale mundo fulmen emissum tonat,
      sic ille gemitu sidera et pontum ferit,
      et uasta Chalcis sonuit et uoces Cyclas
      excepit omnis; hinc petrae Capherides,
      hinc omne uoces reddit Herculeas nemus.
   <span>
    805
   </span>
   flentem uidemus. uulgus antiquam putat
      rabiem redisse; tunc fugam famuli petunt.
            At ille uoltus ignea torquens face
      unum inter omnes sequitur et quaerit Lichan.
      complexus aras ille tremibunda manu
   <span>
    810
   </span>
   mortem metu consumpsit et paruum sui
      poenae reliquit. dumque tremibundum manu
      tenuit cadauer: 'hac manu, hac' inquit 'ferar,
      o fata, uictus? Herculem uicit Lichas?
      ecce alia clades: Hercules perimit Lichan.
   <span>
    815
   </span>
   facta inquinentur: fiat hic summus labor.'
      in astra missus fertur et nubes uago
      spargit cruore; talis in caelum exilit
      harundo Getica iussa dimitti manu
      aut quam Cydon excussit: inferius tamen
   <span>
    820
   </span>
   et tela fugient. truncus in pontum cadit,
      in saxa ceruix: unus ambobus iacet.
            'Resistite' inquit, 'non furor mentem abstulit,
      furore grauius istud atque ira malum est:
      in me iuuat saeuire.' uix pestem indicat
   <span>
    825
   </span>
   et saeuit: artus ipse dilacerat suos
      et membra uasta carpit auellens manu.
      exuere amictus quaerit: hoc solum Herculem
      non posse uidi; trahere conatus tamen
      et membra traxit: corporis palla horridi
   <span>
    830
   </span>
   pars est et ipsauestis immiscet cutem.
      nec causa dirae cladis in medio patet,
      sed causa tamen est; uixque sufficiens malo
      nunc ore terram languidus prono premit,
      nunc poscit undasunda non uincit malum;
   <span>
    835
   </span>
   fluctisona quaerit litora et pontum occupat:
      famularis illum retinet errantem manus
      o sortem acerbam! fuimus Alcidae pares.
            Nunc puppis illum litore Euboico refert
      Austerque lenis pondus Herculeum rapit;
   <span>
    840
   </span>
   destituit animus membra, nox oculos premit.
   <b>
    De.
   </b>
   Quid, anime, cessas? quid stupes? factum est scelus:
      natum reposcit Iuppiter, Iuno aemulum;
            *
   <span>
    843a
   </span>
   reddendus orbi estquod potest reddi, exhibe:
      eat per artus ensis exactus meos.
      sic, sic agendum esttam leuis poenas manus
      tantas reposcit? perde fulminibus, socer,
      nurum scelestam. nec leui telo manus
      armetur: illud fulmen exiliat polo,
      quo, nisi fuisset genitus Alcides tibi,
   <span>
    850
   </span>
   hydram cremasses: pestem ut insolitam feri
      et ut nouerca peius irata malum.
      emitte telum quale in errantem prius
      Phaethonta missum est: perdidi in solo Hercule
      et ipsa populos.quid rogas telum deos?
   <span>
    855
   </span>
   iam parce socero: coniugem Alcidae necem
      optare pudeat: haec erit uoto manus,
      a me petatur; occupa ferrum ocius
      cur deinde ferrum? quidquid ad mortem trahit
      telum est abunde: rupe ab aetheria ferar.
   <span>
    860
   </span>
   haec, haec renatum prima quae noscit diem
      Oeta eligatur; corpus hinc mitti placet.
      leuis una mors estleuis, at extendi potest:
   <span>
    865
   </span>
   abrupta cautes scindat et partem mei
   <span>
    863
   </span>
   ferat omne saxum, pendeant lacerae manus
      totumque rubeat asperi montis latus.
      eligere nescis, anime, cui telo incubes!
   <span>
    867
   </span>
   utinam esset, utinam fixus in thalamis meis
      Herculeus ensis: huic decet ferro inmori.
      una perire dextera nobis sat est?
   <span>
    870
   </span>
   coite, gentes, saxa et immensas faces
      iaculetur orbis, nulla nunc cesset manus,
      corripite tela, uindicem uestrum abstuli:
      impune saeui sceptra iam reges gerent,
      impune iam nascetur indomitum malum;
   <span>
    875
   </span>
   reddentur arae cernere assuetae hostiam
      similem colenti: sceleribus feci uiam;
      ego uos tyrannis regibus monstris feris
      saeuisque rapto uindice opposui deis.
      cessas, Tonantis socia? non spargis facem
   <span>
    880
   </span>
   imitata fratrem et mittis ereptam Ioui
      meque ipsa perdis? laus tibi erepta incluta est,
      ingens triumphus: aemuli, Iuno, tui
      mortem occupaui.
   <b>
    Nvtrix
   </b>
   Quid domum impulsam trahis?
      erroris istic omne quodcumque est nefas.
   <span>
    885
   </span>
   haut est nocens quicumque non sponte est nocens.
   <b>
    De.
   </b>
   Quicumque fato ignoscit et parcit sibi,
      errare meruit: morte damnari placet.
   <b>
    Nvt.
   </b>
   Nocens uideri, qui mori quaerit, cupit.
   <b>
    De.
   </b>
   Mors innocentes sola deceptos facit.
   <span>
    890
   </span>
   <b>
    Nvt.
   </b>
   Titana fugies?
   <b>
    De.
   </b>
   Ipse me Titan fugit.
   <b>
    Nvt.
   </b>
   Vitam relinques?
   <b>
    De.
   </b>
   Miseram, ut Alciden sequar.
   <b>
    Nvt.
   </b>
   Superest et auras ille caelestes trahit.
   <b>
    De.
   </b>
   Vinci Hercules cum potuit, hinc coepit mori.
   <b>
    Nvt.
   </b>
   Natum relinques fataque abrumpes tua?
   <span>
    895
   </span>
   <b>
    De.
   </b>
   Quamcumque natus sepelit haec uixit diu.
   <b>
    Nvt.
   </b>
   Virum sequeris.
   <b>
    De.
   </b>
   Praegredi castae solent.
   <b>
    Nvt.
   </b>
   Si te ipsa damnas, scelere te misera arguis.
   <b>
    De.
   </b>
   Nemo nocens sibi ipse poenas inrogat.
   <b>
    Nvt.
   </b>
   Multis remissa est uita quorum error nocens,
   <span>
    900
   </span>
   non dextra fuerat. fata quis damnat sua?
   <b>
    De.
   </b>
   Quicumque fata iniqua sortitus fuit.
   <b>
    Nvt.
   </b>
   Hic ipse Megaram nempe confixam suis
      strauit sagittis atque natorum indolem
      Lernaea figens tela furibunda manu;
   <span>
    905
   </span>
   ter parricida factus ignouit tamen
      sibi, nam furoris fonte Cinyphio scelus
      sub axe Libyco tersit et dextram abluit.
      quo, misera, pergis? cur tuas damnas manus?
   <b>
    De.
   </b>
   Damnat meas deuictus Alcides manus:
   <span>
    910
   </span>
   placet scelus punire.
   <b>
    Nvt.
   </b>
   Si noui Herculem,
      aderit cruenti forsitan uictor mali
      dolorque fractus cedet Alcidae tuo.
   <b>
    De.
   </b>
   Exedit artus uirus, ut fama est, hydrae;
      immensa pestis coniugis membra abstulit.
   <span>
    915
   </span>
   <b>
    Nvt.
   </b>
   Serpentis illi uirus enectae autumas
      haut posse uinci, qui malum uiuum tulit?
      elisit hydram, dente cum fixo stetit
      media palude uictor effuso obrutus
      artus ueneno. sanguis hunc Nessi opprimet,
   <span>
    920
   </span>
   qui uicit ipsas horridi Nessi manus?
   <b>
    De.
   </b>
   Frustra tenetur ille qui statuit mori:
      proinde lucem fugere decretum est mihi.
      uixit satis quicumque cum Alcide occidit.
   <b>
    Nvt.
   </b>
   Per has aniles ecce te supplex comas
   <span>
    925
   </span>
   atque ubera ista paene materna obsecro:
      depone tumidas pectoris laesi minas
      mortisque dirae expelle decretum horridum.
   <b>
    De.
   </b>
   Quicumque misero forte dissuadet mori,
      crudelis ille est: interim poena est mori,
   <span>
    930
   </span>
   sed saepe donum; pluribus uenia obfuit.
   <b>
    Nvt.
   </b>
   Defende saltem dexteram, infelix, tuam
      fraudisque facinus esse, non nuptae, sciat.
   <b>
    De.
   </b>
   Defendar illic: inferi absoluent ream,
      a me ipsa damnor; purget has Pluton manus.
   <span>
    935
   </span>
   stabo ante ripas, immemor Lethe, tuas
      et umbra tristis coniugem excipiam meum.
            Sed tu, nigrantis regna qui torques poli,
      para laborem (scelera quae quisque ausus est,
      hic uincit error: Iuno non ausa Herculem est
   <span>
    940
   </span>
   eripere terris), horridam poenam para.
      Sisyphia ceruix cesset et nostros lapis
      impellat umeros; me uagus fugiat latex
      meamque fallax unda deludat sitim;
      merui manus praebere turbinibus tuis,
   <span>
    945
   </span>
   quaecumque regem Thessalum torques rota;
      effodiat auidus hinc et hinc uultur fibras;
      uacat una Danais: has ego explebo uices.
      Laxate, manes; recipe me comitem tibi,
      Phasiaca coniunx: peior haec, peior tuo
   <span>
    950
   </span>
   utroque dextra est scelere, seu mater nocens
      seu dira soror es; adde me comitem tuis,
      Threicia coniunx, sceleribus; natam tuam,
      Althaea mater, recipe, nunc ueram tui
      agnosce prolemquid tamen tantum manus
   <span>
    955
   </span>
   uestrae abstulerunt? claudite Elysium mihi,
      quaecumque fidae coniuges nemoris sacri
      lucos tenetis; si qua respersit manus
      uiri cruore nec memor castae facis
      stricto cruenta Belias ferro stetit,
   <span>
    960
   </span>
   in me suas agnoscat et laudet manus:
      in hanc abire coniugum turbam libet
      sed et illa fugiet turba tam diras manus.
            Inuicte coniunx, innocens animus mihi,
      scelesta manus est. pro nimis mens credula,
   <span>
    965
   </span>
   pro Nesse fallax atque semiferi doli!
      auferre cupiens paelici eripui mihi.
      recede, Titan, tuque quae blanda tenes
      in luce miseros uita: cariturae Hercule
      lux uilis ista est. exigat poenas sibi
   <span>
    970
   </span>
   reddamque uitamfata an extendo mea
      mortemque, coniunx, ad tuas seruo manus?
      uirtusne superest aliqua et armatae manus
      intendere arcum tela missurum ualent?
      an arma cessant teque languenti manu
   <span>
    975
   </span>
   non audit arcus? si potes letum dare,
      animosa coniunx dexteram expecto tuam.
      mors differatur: frange ut insontem Lichan,
      alias in urbes sparge et ignotum tibi
      inmitte in orbem; perde ut Arcadiae nefas
   <span>
    980
   </span>
   et quidquid aliud cessitat ab illis tamen,
      coniunx, redisti.
   <b>
    Hyllvs
   </b>
   Parce iam, mater, precor,
      ignosce fatis; error a culpa uacat.
   <b>
    De.
   </b>
   Si uera pietas, Hylle, quaerenda est tibi,
      iam perime matrempauida quid tremuit manus?
   <span>
    985
   </span>
   quid ora flectis? haec erit pietas scelus.
      ignaue dubitas? Herculem eripui tibi:
      haec, haec peremit dextra, cui debes patri
      auum Tonantem. maius eripui decus,
      quam luce tribui. si tibi ignotum est nefas,
   <span>
    990
   </span>
   a matre disce. seu tibi iugulo placet
      mersisse ferrum siue maternum libet
      inuadere uterum, mater intrepidum tibi
      praebebit animum. non erit tantum scelus
      a te peractum: dextera sternar tua,
   <span>
    995
   </span>
   sed mente nostra. natus Alcidae times?
      ita nulla peragas iussa, nec frangens mala
      erres per orbem, si qua nascetur fera
      referas parentem: dexteram intrepidam para.
      patet ecce plenum pectus aerumnis: feri.
   <span>
    1000
   </span>
   scelus remitto, dexterae parcent tuae
      Eumenides ipsae: uerberum crepuit sonus.
      quaenam ista torquens angue uibrato comam
      temporibus atras squalidis pinnas quatit?
      quid me flagranti, dira, persequeris face,
   <span>
    1005
   </span>
   Megaera? poenas poscis Alcidae? dabo.
      iamne inferorum, diua, sedere arbitri?
      Sed ecce laxas carceris uideo fores.
      quis iste saxum immane detritis gerit
      iam senior umeris? ecce iam uictus lapis
   <span>
    1010
   </span>
   quaerit relabi. membra quis praebet rotae?
      hic ecce pallens dira Tisiphone stetit,
      causam reposcit; parce uerberibus, precor,
      Megaera, parce, sustine Stygias faces:
      scelus est amoris. Sed quid hoc? tellus labat
   <span>
    1015
   </span>
   et aula tectis crepuit excussisminax
      unde iste coetus? totus in uultus meos
      decurrit orbis, hinc et hinc populi fremunt
      totusque poscit uindicem mundus suum.
      iam parcite, urbes. quo fugam praeceps agam?
   <span>
    1020
   </span>
   mors sola portus dabitur aerumnis meis.
      testor nitentis flammeam Phoebi rotam
      superosque testor: Herculem in terris adhuc
      moritura linquo.
   <b>
    Hy.
   </b>
   Fugit attonita, ei mihi.
      peracta iam pars matris est: statuit mori;
   <span>
    1025
   </span>
   nunc nostra superest, mortis auferre impetum.
      o misera pietas: si mori matrem uetas,
      patri es scelestus; si mori pateris, tamen
      in matre peccasurget hinc illinc scelus.
      inhibenda tamen est: pergam et eripiam neci.
   <span>
    1030
   </span>
   <b>
    Chorvs
   </b>
   Verum est quod cecinit sacer
      Thressae sub Rhodopes iugis
      aptans Pieriam chelyn
      Orpheus, Calliopae genus,
      aeternum fieri nihil.
   <span>
    1035
   </span>
   Illius stetit ad modos
      torrentis rapidi fragor,
      oblitusque sequi fugam
      amisit liquor impetum;
      et dum fluminibus mora est,
   <span>
    1040
   </span>
   defecisse putant Getae
      Hebrum Bistones ultimi.
      Aduexit uolucrem nemus
      et silua residens uenit;
      aut si qua aera peruolat
   <span>
    1045
   </span>
   auditis uaga cantibus
      ales deficiens cadit.
      Abrumpit scopulos Athos
      Centauros obiter ferens
      et iuxta Rhodopen stetit
   <span>
    1050
   </span>
   laxata niue cantibus;
      et quercum fugiens suam
      ad uatem properat Dryas.
      Ad cantus ueniunt tuos
      ipsis cum latebris ferae
   <span>
    1055
   </span>
   iuxtaque inpauidum pecus
      sedit Marmaricus leo
      nec dammae trepidant lupos
      et serpens latebras fugit
            tunc oblita ueneni.
   <span>
    1060
   </span>
   Quin per Taenarias fores
      manes cum tacitos adit
      maerentem feriens chelyn,
      cantu Tartara flebili
      et tristes Erebi deos
   <span>
    1065
   </span>
   uicit nec timuit Stygis
      iuratos superis lacus.
      Haesit non stabilis rota
      uicto languida turbine,
      increuit Tityi iecur,
   <span>
    1070
   </span>
   dum cantus uolucres tenet;
      tunc primum Phrygius senex
   <span>
    1075
   </span>
   undis stantibus immemor
      excussit rabidam sitim
      nec pomis adhibet manus,
      et uinci lapis improbus
   <span>
    1081
   </span>
   et uatem potuit sequi.
      audis tu quoque, nauita:
   <span>
    1072
   </span>
   inferni ratis aequoris
      nullo remigio uenit.
      Sic cum uinceret inferos
   <span>
    1079
   </span>
   Orpheus carmine funditus,
      consumptos iterum deae
   <span>
    1083
   </span>
   supplent Eurydices colus.
      sed dum respicit immemor
      nec credens sibi redditam
      Orpheus Eurydicen sequi,
      cantus praemia perdidit:
      quae nata est iterum perit.
            Tunc solamina cantibus
   <span>
    1090
   </span>
   quaerens flebilibus modis
      haec Orpheus cecinit Getis:
      ' * * *
   <span>
    1092a
   </span>
   leges in superos datas
      et qui tempora digerens
      quattuor praecipitis deus
   <span>
    1095
   </span>
   anni disposuit uices;
      nulli non auidi colus
      Parcas stamina nectere:
      quod natum est properat mori.'
            Vati credere Thracio
   <span>
    1100
   </span>
   deuictus iubet Hercules.
            Iam, iam legibus obrutis
      mundo cum ueniet dies,
      australis polus obruet
      quidquid per Libyam iacet
   <span>
    1105
   </span>
   et sparsus Garamas tenet;
      arctous polus obruet
      quidquid subiacet axibus
      et siccus Boreas ferit.
      amisso trepidus polo
   <span>
    1110
   </span>
   Titan excutiet diem.
      Caeli regia concidens
      ortus atque obitus trahet
      atque omnis pariter deos
      perdet mors aliqua et chaos,
   <span>
    1115
   </span>
   et mors fata nouissima
      in se constituet sibi.
            Quis mundum capiet locus?
      discedet uia Tartari,
      fractis ut pateat polis?
   <span>
    1120
   </span>
   an quod diuidit aethera
      a terris spatium sat est
      et mundi nimium malis?
      Quis tantum capiet nefas
      fati, quis, superi, locus
   <span>
    1125
   </span>
   pontum Tartara sidera
      regna unus capiet tria?
            Sed quis non modicus fragor
      aures attonitas mouet?
      est est Herculeus sonus.
   <span>
    1130
   </span>
   <b>
    Hercvles
   </b>
   Conuerte, Titan clare, anhelantes equos,
      emitte noctem: pereat hic mundo dies
      quo morior, atra nube inhorrescat polus;
      obsta nouercae. nunc, pater, caecum chaos
      reddi decebat, hinc et hinc compagibus
   <span>
    1135
   </span>
   ruptis uterque debuit frangi polus;
      quid parcis astris? Herculem amittis, pater.
            Nunc partem in omnem, Iuppiter, specta poli,
      ne quis Gyges Thessalica iaculetur iuga
      et fiat Othrys pondus Encelado leue.
   <span>
    1140
   </span>
   laxabit atri carceris iam iam fores
      Pluton superbus, uincula excutiet patri
      caelumque reddet. ille qui pro fulmine
      tuisque facibus natus in terris eram,
      ad Styga reuertor: surget Enceladus ferox
   <span>
    1145
   </span>
   mittetque quo nunc premitur in superos onus.
      regnum omne, genitor, aetheris dubium tibi
      mors nostra facietantequam spolium tui
      caelum omne fiat, conde me tota, pater,
      mundi ruina, frange quem perdis polum.
   <span>
    1150
   </span>
   <b>
    Cho.
   </b>
   Non uana times, gnate Tonantis:
      nunc Thessalicam Pelion Ossam
      premet et Pindo congestus Athos
      nemus aetheriis inseret astris;
      uincet scopulos inde Typhoeus
   <span>
    1155
   </span>
   et Tyrrhenam feret Inarimen;
      feret Aetnaeos inde caminos
      scindetque latus montis aperti
      nondum Enceladus fulmine uictus:
      iam te caeli regna secuntur.
   <span>
    1160
   </span>
   <b>
    He.
   </b>
   Ego qui relicta morte, contempta Styge,
      per media Lethes stagna cum spolio redi
      quo paene lapsis excidit Titan equis,
      ego quem deorum regna senserunt tria,
      morior nec ullus per meum stridet latus
   <span>
    1165
   </span>
   transmissus ensis, haut meae telum necis
      saxum est nec instar montis abrupti lapis
      aut totus Othrys, non truci rictu gigas
      Pindo cadauer obruit toto meum:
      sine hoste uincor, quodque me torquet magis
   <span>
    1170
   </span>
   (o misera uirtus!) summus Alcidae dies
      nullum malum prosternit; inpendo, ei mihi,
      in nulla uitam facta. pro mundi arbiter
      superique quondam dexterae testes meae,
      pro cuncta tellus, Herculis uestri placet
   <span>
    1175
   </span>
   mortem perire? dirus o nobis pudor,
      o turpe fatum: femina Herculeae necis
      auctor feretur! morior Alcides quibus
            !Inuicta si me cadere feminea manu
      uoluere fata perque tam turpes colus
   <span>
    1180
   </span>
   mea mors cucurrit, cadere placuisset mihi
      Iunonis odio: feminae caderem manu,
      sed caelum habentis. si nimis superis fuit,
      Scythico sub axe genita domuisset meas
      uires Amazonfeminae cuius manu
   <span>
    1185
   </span>
   Iunonis hostis uincor! hinc grauior tui,
      nouerca, pudor est. quid diem hunc laetum uocas?
      quid tale tellus genuit iratae tibi?
      mortalis odia femina excessit tua.
      adhuc furebas esse te Alcidae imparem:
   <span>
    1190
   </span>
   uicta es duobuspudeat irarum deos.
            Vtinam meo cruore satiasset suos
      Nemeaea rictus pestis aut centum anguibus
      uallatus hydram tabe pauissem mea,
      utinam fuissem praeda Centauris datus
   <span>
    1195
   </span>
   aut inter umbras uinctus aeterno miser
      saxo sederem! spolia nunc traxi ultima
      Fato stupente, nunc ab inferna Styge
      lucem recepi, Ditis euici moras
      ubique mors me fugit, ut titulo inclitae
   <span>
    1200
   </span>
   mortis carerem. pro ferae, uictae ferae!
      non me triformis sole conspecto canis
      ad Styga reuexit, non sub Hesperio polo
      Hibera uicit turba pastoris feri,
      non gemina serpensperdidi mortem, ei mihi,
   <span>
    1205
   </span>
   totiens honestam: titulus extremus quis est!
   <b>
    Cho.
   </b>
   Viden ut laudis conscia uirtus
      non Lethaeos horreat amnes?
      pudet auctoris, non morte dolet:
      cupit extremum finire diem
   <span>
    1210
   </span>
   uasta tumidi mole gigantis
      et montiferum Titana pati
      rabidaeue necem debere ferae.
      sed tua causa est, miserande, manus,
      quod nulla fera est nullusque gigas:
   <span>
    1215
   </span>
   iam quis dignus necis Herculeae
      superest auctor nisi dextra tui?
   <b>
    He.
   </b>
   Eheu quis intus scorpios, quis feruida
      plaga reuulsus cancer infixus meas
      urit medullas? sanguinis quondam capax
   <span>
    1220
   </span>
   tumidi uigor pulmonis arentes fibras
      distendit, ardet felle siccato iecur
      totumque lentus sanguinem auexit uapor.
      primam cutem consumpsit, hinc aditum nefas
      in membra fecit, abstulit pestis latus,
   <span>
    1225
   </span>
   exedit artus penitus et totas malum
      hausit medullas: ossibus uacuis sedet;
      nec ossa durant ipsa, sed compagibus
      discussa ruptis mole conlapsa fluunt.
      defecit ingens corpus et pesti satis
   <span>
    1230
   </span>
   Herculea non sunt membrapro, quantum est malum
      quod esse uastum fateor, o dirum nefas
            !En cernite, urbes, cernite ex illo Hercule
      quid iam supersit. Herculem agnoscis, pater?
      hisne ego lacertis colla Nemeaei mali
   <span>
    1235
   </span>
   elisa pressi? tensus hac arcus manu
      astris ab ipsis detulit Stymphalidas?
      his ego citatam gressibus uici feram
      radiante clarum fronte gestantem caput?
      his fracta Calpe manibus emisit fretum?
   <span>
    1240
   </span>
   his tot ferae, tot scelera, tot reges iacent?
      his mundus umeris sedit? haec moles mei est,
      haecne illa ceruix? has ego opposui manus
      caelo ruenti? quis mea custos manu
      trahetur ultra Stygius? ubi uires prius
   <span>
    1245
   </span>
   memet sepultae? quid patrem appello Iouem?
      quid per Tonantem uindico caelum mihi?
      iam, iam meus credetur Amphitryon pater.
            Quaecumque pestis uiscere in nostro lates,
      procedequid me uulnere occulto petis?
   <span>
    1250
   </span>
   quis te sub axe frigido pontus Scythes,
      quae pigra Tethys genuit aut Maurum premens
      Hibera Calpe litus? o dirum malum!
      utrumne serpens squalidum crista caput
      uibrans an aliquod et mihi ignotum malum?
   <span>
    1255
   </span>
   numquid cruore es genita Lernaeae ferae
      an te reliquit Stygius in terris canis?
      omne es malum nullumquequis uoltus tibi est?
      concede saltem scire quo peream malo;
      quaecumque pestis siue quaecumque es fera,
   <span>
    1260
   </span>
   palam timere. quis tibi in medias locum
      fecit medullas? ecce direpta cute
      uiscera manus detexit; ulterior tamen
      inuenta latebra esto malum simile Herculi
            !Vnde iste fletus? unde in has lacrimae genas?
   <span>
    1265
   </span>
   inuictus olim uoltus et numquam malis
      lacrimas suis praebere consuetus (pudet)
      iam flere didicit. quis dies fletum Herculis,
      quae terra uidit? siccus aerumnas tuli.
      tibi illa uirtus, quae tot elisit mala,
   <span>
    1270
   </span>
   tibi cessit uni; prima et ante omnis mihi
      fletum abstulisti: durior saxo horrido
      et chalybe uoltus et uaga Symplegade
      uictus minas infregit et lacrimam expulit.
      flentem, gementem, summe pro rector poli,
   <span>
    1275
   </span>
   me terra uidit, quodque me torquet magis,
      nouerca uidit.urit ecce iterum fibras,
      incaluit ardor: unde nunc fulmen mihi?
   <b>
    Cho.
   </b>
   Quid non possit superare dolor?
      quondam Getico durior Haemo
   <span>
    1280
   </span>
   nec Parrhasio lentior axe
      saeuo cessit membra dolori
      fessumque mouens per colla caput
      latus alterno pondere flectit.
      fletum uirtus saepe resorbet:
   <span>
    1285
   </span>
   sic arctoas laxare niues
      quamuis tepido sidere Titan
      non tamen audet uincitque nefas
      solis adulti glaciale iubar.
   <b>
    He.
   </b>
   Conuerte uoltus ad meas clades, pater:
   <span>
    1290
   </span>
   numquam ad tuas confugit Alcides manus,
      non cum per artus hydra fecundum meos
      caput explicaret; inter infernos lacus
      possessus atra nocte cum Fato steti
      nec inuocaui; tot feras uici horridas,
   <span>
    1295
   </span>
   reges, tyrannos, non tamen uoltus meos
      in astra torsi: semper haec nobis manus
      uotum spopondit; nulla propter me sacro
      micuere caelo fulminahic aliquid dies
      optare iussit. primus audierit preces
   <span>
    1300
   </span>
   idemque summus: unicum fulmen peto;
      giganta crede (non minus caelum mihi
      asserere potuidum patrem uerum imputo,
      caelo peperci). siue crudelis, pater,
      siue es misericors, commoda nato manum
   <span>
    1305
   </span>
   properante morte et occupa hanc laudem tibi.
      uel si piget manusque detrectat nefas,
      emitte Siculo uertice ardentes, pater,
      Titanas, in me qui manu Pindum ferant
      Ossaque qui me monte proiecto opprimant.
   <span>
    1310
   </span>
   abrumpat Erebi claustra, me stricto petat
      Bellona ferro; mitte Gradiuum trucem,
      armetur in me dirus: est frater quidem,
      sed ex nouerca. Tu quoque, Alcidae soror
      tantum ex parente, cuspidem in fratrem tuum
   <span>
    1315
   </span>
   iaculare, Pallas. Supplices tendo manus
      ad te, nouerca: sparge tu saltem, precor,
      telum: perire feminae possum manu.
      iam fracta, iam satiata quid pascis minas?
      quid quaeris ultra? supplicem Alciden uides,
   <span>
    1320
   </span>
   et nulla tellus, nulla me uidit fera
      te deprecantem. nunc mihi irata satis
      opus est nouercanunc tuus cessat dolor?
      nunc odia ponis? parcis ubi uotum est mori.
            O terra et urbes, non facem quisquam Herculi,
   <span>
    1325
   </span>
   non arma tradet? tela subtrahitis mihi?
      ita nulla saeuas terra concipiat feras
      post me sepultum, nec meas umquam manus
      imploret orbis, si qua nascentur mala
      nascatur alius: undique infelix caput
   <span>
    1330
   </span>
   mactate saxis, uincite aerumnas meas.
      ingrate cessas orbis? excidimus tibi?
      adhuc malis ferisque suppositus fores,
      ni me tulisses. uindicem uestrum malis
      eripite, populi: tempus hoc uobis datur
   <span>
    1335
   </span>
   pensare meritamors erit pretium omnium.
   <b>
    Alcmene
   </b>
   Quas misera terras mater Alcidae petam?
      ubi natus, ubinam est? certa si uisus notat,
      reclinis ecce corde anhelante aestuat;
      gemit: peractum est. membra complecti ultima,
   <span>
    1340
   </span>
   o nate, liceat; spiritus fugiens meo
      legatur ore: bracchia, amplexus cape.
      ubi membra sunt? ubi illa quae mundum tulit
      stelligera ceruix? quis tibi exiguam tui
      partem reliquit?
   <b>
    He.
   </b>
   Herculem spectas quidem,
   <span>
    1345
   </span>
   mater, sed umbram et uile nescioquid mei.
      agnosce, materora quid flectis retro
      uultumque mergis? Herculem dici tuum
      partum erubescis?
   <b>
    Al.
   </b>
   Quis feram mundus nouam,
      quae terra genuit? quodue tam dirum nefas
   <span>
    1350
   </span>
   de te triumphat? uictor Herculeus quis est?
   <b>
    He.
   </b>
   Nuptae iacentem cernis Alciden dolis.
   <b>
    Al.
   </b>
   Quis tantus est qui uincat Alciden dolus?
   <b>
    He.
   </b>
   Quicumque, mater, feminae iratae sat est.
   <b>
    Al.
   </b>
   Et unde in artus pestis aut ossa incidit?
   <span>
    1355
   </span>
   <b>
    He.
   </b>
   Aditum uenenis palla femineis dedit.
   <b>
    Al.
   </b>
   Vbinam ista palla est? membra nudata intuor.
   <b>
    He.
   </b>
   Consumpta mecum est.
   <b>
    Al.
   </b>
   Tantane inuenta est lues?
   <b>
    He.
   </b>
   Errare mediis crede uisceribus meis,
      o mater, hydram et mille cum Lerna feras.
   <span>
    1360
   </span>
   quae tanta nubes flamma Sicanias secans,
      quae Lemnos ardens, quae plaga igniferi poli
      uetans flagranti currere in zona diem?
      in ipsa me iactate, pro comites, freta
      mediosque in amnesquis sat est Hister mihi?
   <span>
    1365
   </span>
   non ipse terris maior Oceanus meos
      franget uapores, omnis in nostris malis
      deficiet umor, omnis arescet latex.
      Quid, rector Erebi, me remittebas Ioui?
      decuit tenere: redde me tenebris tuis,
   <span>
    1370
   </span>
   talem subactis Herculem ostende inferis.
      nil inde ducam, quid times iterum Herculem?
      inuade, mors, non trepida: iam possum mori.
   <b>
    Al.
   </b>
   Compesce lacrimas saltem et aerumnas doma
      malisque tantis Herculem indomitum refer
   <span>
    1375
   </span>
   mortemque differ: quos soles uince inferos.
   <b>
    He.
   </b>
   Si me catenis horridus uinctum suis
      praeberet auidae Caucasus uolucri dapem,
      Scythia gemente flebilis gemitus mihi
      non excidisset; si uagae Symplegades
   <span>
    1380
   </span>
   utraque premerent rupe, redeuntis minas
      ferrem ruinae; Pindus incumbat mihi
      atque Haemus et qui Thracios fluctus Athos
      frangit Iouisque fulmen excipiens Mimas:
      non ipse si in me, mater, hic mundus ruat
   <span>
    1385
   </span>
   superque nostros flagret incensus toros
      Phoebeus axis, degener mentem Herculis
      clamor domaret; mille decurrant ferae
      pariterque lacerent, hinc feris clangoribus
      aetheria me Stymphalis, hinc taurus minax
   <span>
    1390
   </span>
   ceruice tota pulset et quidquid fuit
      solum quoque ingens; surgat hinc illinc nemus
      artusque nostros dirus immittat Sinis:
      sparsus silebonon ferae excutient mihi,
      non arma gemitus, nil quod impelli potest.
   <span>
    1395
   </span>
   <b>
    Al.
   </b>
   Non uirus artus, nate, femineum coquit,
      sed dura series operis et longus tibi
      pauit cruentos forsitan morbos labor.
   <b>
    He.
   </b>
   Vbi morbus, ubinam est? estne adhuc aliquid mali
      in orbe mecum? ueniat hucaliquis mihi
   <span>
    1400
   </span>
   intendat arcus: nuda sufficiet manus.
      procedat agedum * * * *
      * * *
   <b>
    Al.
   </b>
   Ei mihi, sensus quoque
      excussit illi nimius impulsos dolor.
      dolor iste furor est: Herculem solus domat.
   <span>
    1407
   </span>
   Remouete quaeso tela et infestas, precor,
   <span>
    1404
   </span>
   rapite hinc sagittas: igne suffuso genae
      scelus minantur. quas petam latebras anus?
      cur deinde latebras aut fugam uecors petam?
   <span>
    1408
   </span>
   obire forti meruit Alcmene manu:
      uel scelere pereat, antequam letum mihi
      ignauus aliquis mandat ac turpis manus
      de me triumphat.ecce lassatus malis
      sopore fessas alligat uenas dolor
      grauique anhelum pectus impulsu quatit.
      fauete, superi. si mihi gnatum inclutum
   <span>
    1415
   </span>
   miserae negastis, uindicem saltem, precor,
      seruate terris. abeat excussus dolor
      corpusque uires reparet Herculeum nouas.
   <b>
    Hyllvs
   </b>
   Pro lux acerba, pro capax scelerum dies!
      nurus Tonantis occidit, natus iacet,
   <span>
    1420
   </span>
   nepos supersum; scelere materno hic perit,
      fraude illa capta estquis per annorum uices
      totoque in aeuo poterit aerumnas senex
      referre tantas? unus eripuit dies
      parentem utrumque; cetera ut sileam mala
   <span>
    1425
   </span>
   parcamque fatis, Herculem amitto patrem.
   <b>
    Al.
   </b>
   Compesce uoces, inclutum Alcidae genus
      miseraeque fato similis Alcmenae nepos:
      longus dolorem forsitan uincet sopor.
            Sed ecce, lassam deserit mentem quies
   <span>
    1430
   </span>
   redditque morbo corpus et luctum mihi.
   <b>
    He.
   </b>
   Quid hoc? rigenti cernitur Trachin iugo
      an inter astra positus euasi genus
      mortale tandem? quis mihi caelum parat?
      te te, pater, iam uideo, placatam quoque
   <span>
    1435
   </span>
   specto nouercam. quis sonus nostras ferit
      caelestis aures? Iuno me generum uocat.
      uideo nitentem regiam clari aetheris
      Phoebique tritam flammea zonam rota.
      cubile uideo Noctis; hinc tenebras uocat.
   <span>
    1440
   </span>
   Quid hoc? quis axem cludit et ab ipsis, pater,
      deducit astris? ora Phoebeus modo
      afflabat axis, tam prope a caelo fui
      Trachina uideo; quis mihi terras dedit?
      Oete modo infra steterat ac totus fuit
   <span>
    1445
   </span>
   suppositus orbis; tam bene excideras, dolor!
      cogis fateriparce et hanc uocem occupa.
            Haec, Hylle, dona matris? hoc munus parat?
      utinam liceret stipite ingesto impiam
      effringere animam quale Amazonium malum
   <span>
    1450
   </span>
   circa niualis Caucasi domui latus.
      o cara Megara, tune cum furerem mihi
      coniunx fuisti? stipitem atque arcus date,
      dextra inquinetur, laudibus maculam imprimam,
      summus legatur femina Herculeus labor.
   <span>
    1455
   </span>
   <b>
    Hy.
   </b>
   Compesce diras, genitor, irarum minas;
      habet, peractum est, quas petis poenas dedit:
      sua perempta dextera mater iacet.
   <b>
    He.
   </b>
   Cecidit dolose: manibus irati Herculis
      occidere meruit; perdidit comitem Lichas.
   <span>
    1460
   </span>
   saeuire in ipsum corpus exanime impetus
      atque ira cogit. cur minis nostris caret
      ipsum cadauer? pabulum accipiant ferae.
   <b>
    Hy.
   </b>
   Plus misera laeso doluit, hinc aliquid quoque
      detrahere uelles: occidit dextra sua,
   <span>
    1465
   </span>
   tuo dolore; plura quam poscis tulit.
      Sed non cruentae sceleribus nuptae iaces
      nec fraude matris: Nessus hos struxit dolos
      ictus sagittis qui tuis uitam expulit.
      cruore tincta est palla semiferi, pater,
   <span>
    1470
   </span>
   Nessusque nunc has exigit poenas sibi.
   <b>
    He.
   </b>
   Bene est, peractum est, fata se nostra explicant;
      lux ista summa est: quercus hanc sortem mihi
      fatidica quondam dederat et Parnassio
      Cirrhaea quatiens templa mugitu nemus:
   <span>
    1475
   </span>
   'dextra perempti uictor, Alcide, uiri
      olim iacebis; hic tibi emenso freta
      terrasque et umbras finis extremus datur.'
      nil querimur ultra: decuit hunc finem dari,
      ne quis superstes Herculis uictor foret.
   <span>
    1480
   </span>
   Nunc mors legatur clara memoranda incluta,
      me digna prorsus: nobilem hunc faciam diem.
      caedatur omnis silua et Oetaeum nemus
      succumbat: ingens Herculem accipiat rogus,
      sed ante mortem. Tu, genus Poeantium,
   <span>
    1485
   </span>
   hoc triste nobis, iuuenis, officium appara:
      Herculea totum flamma succendat diem.
            Ad te preces nunc, Hylle, supremas fero:
      est clara captas inter, in uoltu genus
      regnumque referens, Euryto uirgo edita
   <span>
    1490
   </span>
   Iole: tuis hanc facibus et thalamis para.
      uictor cruentus abstuli patriam lares
      nihilque miserae praeter Alciden dedi
      et ipse rapitur. penset aerumnas suas,
      Iouis nepotem foueat et natum Herculis;
   <span>
    1495
   </span>
   tibi illa pariat quidquid ex nobis habet.
            Tuque ipsa planctus pone funereos, precor,
      o clara genetrix: uiuet Alcides tibi.
      uirtute nostra paelicem feci tuam
      credi nouercam, siue nascenti Herculi
   <span>
    1500
   </span>
   nox illa certa est siue mortalis meus
      pater est. licet sit falsa progenies mei,
      materna culpa cesset et crimen Iouis,
      merui parentem: contuli caelo decus,
      natura me concepit in laudes Iouis.
   <span>
    1505
   </span>
   quin ipse, quamquam Iuppiter, credi meus
      pater esse gaudet; parce iam lacrimis, parens:
      superba matres inter Argolicas eris.
      quid tale Iuno genuit aetherium gerens
      sceptrum et Tonanti nupta? mortali tamen
   <span>
    1510
   </span>
   caelum tenens inuidit, Alciden suum
      dici esse uoluit. Perage nunc, Titan, uices
      solus relictus: ille qui uester comes
      ubique fueram, Tartara et manes peto.
      hanc tamen ad imos perferam laudem inclutam,
   <span>
    1515
   </span>
   quod nulla pestis fudit Alciden palam
      omnemque pestem uicit Alcides palam.
   <b>
    Chorvs
   </b>
   O decus mundi, radiate Titan,
      cuius ad primos Hecate uapores
      lassa nocturnae leuat ora bigae:
   <span>
    1520
   </span>
   dic sub Aurora positis Sabaeis,
      dic sub occasu positis Hiberis,
      quique feruenti quatiuntur axe,
      quique sub plaustro patiuntur ursae,
      dic ad aeternos properare manes
   <span>
    1525
   </span>
   Herculem et regnum canis inquieti,
      unde non umquam remeabit ille.
      sume quos nubes radios sequantur,
      pallidus maestas speculare terras
      et caput turpes nebulae pererrent.
   <span>
    1530
   </span>
   Quando, pro Titan, ubi, quo sub axe
      Herculem in terris alium sequeris?
      quas manus orbis miser inuocabit,
      si qua sub Lerna numerosa pestis
      sparget in centum rabiem dracones,
   <span>
    1535
   </span>
   Arcadum si quis, populi uetusti,
      fecerit siluas aper inquietas,
      Thraciae si quis Rhodopes alumnus
      durior terris Helices niuosae
      sparget humano stabulum cruore?
   <span>
    1540
   </span>
   quis dabit pacem populo timenti,
      si quid irati superi per urbes
      iusserint nasci? iacet omnibus par,
      quem parem tellus genuit Tonanti.
      Planctus immensas resonet per urbes
   <span>
    1545
   </span>
   et comas nullo cohibente nodo
      femina exertos feriat lacertos,
      solaque obductis foribus deorum
      templa securae pateant nouercae.
            Vadis ad Lethen Stygiumque litus,
   <span>
    1550
   </span>
   unde te nullae referent carinae;
      uadis ad manes miserandus, unde
      Morte deuicta tuleras triumphum;
      umbra nudatis uenies lacertis
      languido uultu tenuique collo,
   <span>
    1555
   </span>
   teque non solum feret illa puppis,
            *
   <span>
    1556a
   </span>
   non tamen uilis eris inter umbras:
      Aeacon iuxta geminosque Cretas
      facta discernes feriens tyrannos.
      Parcite, o dites, inhibete dextras:
   <span>
    1560
   </span>
   laudis est purum tenuisse ferrum,
      dumque regnabas, minimum procellis
      in tuas urbes licuisse Fati.
            Sed locum uirtus habet inter astra.
      sedis arctoae spatium tenebis
   <span>
    1565
   </span>
   an grauis Titan ubi promit aestus?
      an sub occasu tepido nitebis,
      unde commisso resonare ponto
      audies Calpen? loca quae sereni
      deprimes caeli? quis erit recepto
   <span>
    1570
   </span>
   tutus Alcide locus inter astra?
      horrido tantum procul a leone
      det pater sedes calidoque cancro,
      ne tuo uultu tremefacta leges
      astra conturbent trepidetque Titan.
   <span>
    1575
   </span>
   Vere dum flores uenient tepenti
      et comam siluis reuocabit aestas
   <span>
    1578
   </span>
   pomaque autumno fugiente cedent
      et comam siluis hiemes recident,
   <span>
    1577
   </span>
   tu comes Phoebo, comes ibis astris.
   <span>
    1581
   </span>
   nulla te terris rapiet uetustas:
   <span>
    1580
   </span>
   ante nascetur seges in profundo
   <span>
    1582
   </span>
   uel fretum dulci resonabit unda,
      ante descendet glacialis ursae
      sidus et ponto uetito fruetur,
   <span>
    1585
   </span>
   quam tuas laudes populi quiescant.
            Te, pater rerum, miseri precamur:
      nulla nascatur fera, nulla pestis,
      non duces saeuos miseranda tellus
      horreat, nulla dominetur aula
   <span>
    1590
   </span>
   qui putet solum decus esse regni
      semper intensum tenuisse ferrum;
      si quid in terris iterum timetur,
      uindicem terrae petimus relictae.
            Heu quid hoc? mundus sonat ecce caecum.
   <span>
    1595
   </span>
   maeret Alciden pater? an deorum
      clamor, an uox est timidae nouercae
      Hercule et uiso fugit astra Iuno?
      passus an pondus titubauit Atlas?
      an magis diri tremuere manes
   <span>
    1600
   </span>
   Herculem et uisum canis inferorum
      fugit abruptis trepidus catenis?
      fallimur: laeto uenit ecce uultu
      quem tulit Poeans umerisque tela
      gestat et notas populis pharetras,
   <span>
    1605
   </span>
   Herculis heres.
            Effare casus, iuuenis, Herculeos precor
      uoltuue quonam tulerit Alcides necem.
   <b>
    Philoctetes
   </b>
   Quo nemo uitam.
   <b>
    Cho.
   </b>
   Laetus adeone ultimos
      inuasit ignes?
   <b>
    Ph.
   </b>
   Esse iam flammas nihil
   <span>
    1610
   </span>
   ostendit ille. quid sub hoc mundo Hercules
      immune uinci liquit? en domita omnia.
   <b>
    Cho.
   </b>
   Inter uapores quis fuit forti locus?
   <b>
    Ph.
   </b>
   Quod unum in orbe uicerat nondum malum,
      et flamma uicta est; haec quoque accessit feris:
   <span>
    1615
   </span>
   inter labores ignis Herculeos abit.
   <b>
    Cho.
   </b>
   Edissere agedum, flamma quo uicta est modo?
   <b>
    Ph.
   </b>
   Vt omnis Oeten maesta corripuit manus,
      huic fagus umbras perdit et toto iacet
      succisa trunco, flectit hic pinum ferox
   <span>
    1620
   </span>
   astris minantem et nube de media uocat:
      ruitura cautem mouit et siluam tulit
      secum minorem. Chaonis quondam loquax
      stat uasta late quercus et Phoebum uetat
      ultraque totos porrigit ramos nemus;
   <span>
    1625
   </span>
   gemit illa multo uulnere impresso minax
      frangitque cuneos, resilit incussus chalybs
      uolnusque ferrum patitur et rigidum est parum.
      commota tandem cum cadens latam sui
      duxit ruinam, protinus radios locus
   <span>
    1630
   </span>
   admisit omnis: sedibus pulsae suis
      uolucres pererrant nemore succiso diem
      quaeruntque lassis garrulae pinnis domus.
      iamque omnis arbor sonuit et sacrae quoque
      sensere quercus horridam ferro manum
   <span>
    1635
   </span>
   nullique priscum profuit luco nemus.
      Aggeritur omnis silua et alternae trabes
      in astra tollunt Herculi angustum rogum:
      raptura flammas pinus et robur tenax
      et breuior ilex. summa sed complet rogum
   <span>
    1640
   </span>
   populea silua, frondis Herculeae nemus.
            At ille, ut ingens nemore sub Nasamonio
      aegro reclinis pectore immugit leo,
      ferturquis illum credat ad flammas rapi?
      uoltus petentis astra, non ignes erat.
   <span>
    1645
   </span>
   Vt pressit Oeten ac suis oculis rogum
      lustrauit omnem, fregit impositus trabes.
            *
   <span>
    1647a
   </span>
   arcumque poscit. 'accipe haec' inquit, 'sate
      Poeante, dona, et munus Alcidae cape.
      has hydra sensit, his iacent Stymphalides
   <span>
    1650
   </span>
   et quidquid aliud eminus uici manu
      uictrice. felix iuuenis has numquam irritas
      mittes in hostem, siue de media uoles
      auferre uolucres nube, descendent aues
      et certa praedae tela de caelo fluent,
   <span>
    1655
   </span>
   nec fallet umquam dexteram hic arcus tuam:
      librare telum didicit et certam dare
      fugam sagittis, ipsa non fallunt iter
      emissa neruo tela; tu tantum, precor,
      accommoda ignes et facem extremam mihi.
   <span>
    1660
   </span>
   hic nodus' inquit, 'nulla quem cepit manus,
      mecum per ignes flagret; hoc telum Herculem
      tantum sequetur. hoc quoque acciperes' ait
      'si ferre posses. adiuuet domini rogum.'
      tum rigida secum spolia Nemeaei mali
   <span>
    1665
   </span>
   arsura poscit; latuit in spolio rogus.
            Ingemuit omnis turba nec lacrimas dolor
      cuiquam remisit. mater in luctum furens
      diduxit auidum pectus atque utero tenus
      exerta uastos ubera in planctus ferit,
   <span>
    1670
   </span>
   superosque et ipsum uocibus pulsans Iouem
      impleuit omnem uoce feminea locum.
      'Deforme letum, mater, Herculeum facis,
      compesce lacrimas' inquit, 'introrsus dolor
      femineus abeat; Iuno cur laetum diem
   <span>
    1675
   </span>
   te flente ducat? paelicis gaudet suae
      spectare lacrimas. comprime infirmum iecur,
      mater: nefas est ubera atque uterum tibi
      laniare, qui me genuit.' et dirum fremens,
      qualis per urbes duxit Argolicas canem,
   <span>
    1680
   </span>
   cum uictor Erebi Dite contempto redit
      tremente fato, talis incubuit rogo.
      quis sic triumphans laetus in curru stetit
      uictor? quis illo gentibus uultu dedit
      leges tyrannus? quanta pax habitum tulit!
   <span>
    1685
   </span>
   haesere lacrimae, cecidit impulsus dolor
      nobis quoque ipsis, nemo periturum ingemit:
      iam flere pudor est; ipsa quam sexus iubet
      maerere, siccis haesit Alcmene genis
      stetitque nato paene iam similis parens.
   <span>
    1690
   </span>
   <b>
    Cho.
   </b>
   Nullasne in astra misit ad superos preces
      arsurus aut in uota respexit Iouem?
   <b>
    Ph.
   </b>
   Iacuit sui securus et caelum intuens
      quaesiuit oculis, arce an ex aliqua pater
      despiceret illum. tum manus tendens ait:
   <span>
    1695
   </span>
   'quacumque parte prospicis natum, pater,
      te te precor, cui nocte commissa dies
      quieuit unus, si meas laudes canit
      utrumque Phoebi litus et Scythiae genus
      et omnis ardens ora quam torret dies,
   <span>
    1700
   </span>
   si pace tellus plena, si nullae gemunt
      urbes nec aras impias quisquam inquinat,
      si scelera desunt, spiritum admitte hunc, precor,
      in astra. non me noctis infernae locus
      nec maesta nigri regna conterrent Iouis,
   <span>
    1705
   </span>
   sed ire ad illos umbra, quos uici, deos,
      pater, erubesco. nube discussa diem
      pande, ut deorum coetus ardentem Herculem
      spectet; licet tu sidera et mundum neges
      ultro, pater, cogere: si uoces dolor
   <span>
    1710
   </span>
   abstulerit ullas, pande tunc Stygios lacus
      et redde fatis; approba natum prius:
      ut dignus astris uidear, hic faciet dies.
      leue est quod actum est; Herculem hic, genitor, dies
      inueniet aut damnabit.' Haec postquam edidit,
   <span>
    1715
   </span>
   flammas poposcit. 'hoc age, Alcidae comes,
   <span>
    1717
   </span>
   non segnis' inquit 'corripe Oetaeam facem.
      quid dextra tremuit? num manus pauida impium
      scelus refugit? redde iam pharetras mihi,
   <span>
    1720
   </span>
   ignaue iners eneruisen nostros manus
      quae tendat arcus! quid sedet pallor genis?
      animo faces inuade quo Alciden uides
      uoltu iacere. respice arsurum, miser:
      nouerca cernat quo feram flammas modo.
   <span>
    1715
   </span>
   uocat ecce iam me genitor et pandit polos;
   <span>
    1725
   </span>
   uenio, pater'uultusque non idem fuit.
      Tremente pinum dextera ardentem intuli.
      refugit ignis et reluctantur faces
      et membra uitant, sed recedentem Hercules
      insequitur ignem. Caucasum aut Pindum aut Athon
   <span>
    1730
   </span>
   ardere credas: nullus erumpit sonus,
      tantum ingemiscit ignis. o durum iecur!
      Typhon in illo positus immanis rogo
      gemuisset ipse quique conuulsam solo
      imposuit umeris Ossan Enceladus ferox.
   <span>
    1735
   </span>
   At ille medias inter exurgens faces,
      semiustus ac laniatus, intrepidum tuens:
      'nunc es parens Herculea: sic stare ad rogum
      te, mater' inquit, 'sic decet fleri Herculem.'
      inter uapores positus et flammae minas
   <span>
    1740
   </span>
   immotus, inconcussus, in neutrum latus
      correpta torquens membra adhortatur, monet,
      gerit aliquid ardens. omnibus fortem addidit
      animum ministris; urere ardentem putes.
      Stupet omne uulgus, uix habent flammae fidem:
   <span>
    1745
   </span>
   tam placida frons est, tanta maiestas uiro.
      nec properat uri; cumque iam forti datum
      leto satis pensauit, igniferas trabes
      hinc inde traxit, minima quas flamma occupat
      totas in ignes uertit et quis plurimus
   <span>
    1750
   </span>
   exundat ignis repetit intrepidus ferox.
      tunc ora flammis implet: ast illi graues
      luxere barbae; cumque iam uultum minax
      appeteret ignis, lamberent flammae caput,
      non pressit oculos. Sed quid hoc? maestam intuor
   <span>
    1755
   </span>
   sinu gerentem reliquias magni Herculis,
      crinemque iactans squalidum Alcmene gemit.
   <b>
    Alcmene
   </b>
   Timete, superi, fata: tam paruus cinis
      Herculeus, huc huc ille decreuit gigas!
      o quanta, Titan, in nihil moles abit;
   <span>
    1760
   </span>
   anilis, heu me, recipit Alciden sinus,
      hic cumulus ille est: ecce uix totam Hercules
      compleuit urnam; quam leue est pondus mihi,
      cui totus aether pondus incubuit leue
            !Ad Tartara olim regnaque, o nate, ultima
   <span>
    1765
   </span>
   rediturus ibasquando ab inferna Styge
      remeabis iterum? non ut et spolium trahas
      rursusque Theseus debeat lucem tibi
      sed quando solus? mundus impositus tuas
      compescet umbras teque Tartareus canis
   <span>
    1770
   </span>
   inhibere poterit? quando Taenarias fores
      pulsabis? aut quas mater ad fauces agar
      qua mors aditur? uadis ad manes iter
      habiturus unum. quid diem questu tero?
      quid misera duras uita? quid lucem hanc tenes?
   <span>
    1775
   </span>
   quem parere rursus Herculem possum Ioui?
      quis me parentem natus Alcmenen suam
      tantus uocabit? o nimis felix, nimis,
      Thebane coniunx, Tartari intrasti loca
      florente nato teque uenientem inferi
   <span>
    1780
   </span>
   timuere forsan, quod pater tanti Herculis,
      uel falsus, aderas. Quas petam terras anus,
      inuisa saeuis regibus (si quis tamen
      rex est relictus saeuus)? ei miserae mihi!
      quicumque caesos ingemunt nati patres,
   <span>
    1785
   </span>
   a me petent supplicia, me cuncti obruent:
      si quis minor Busiris aut si quis minor
      Antaeus urbes feruidae terret plagae,
      ego praeda ducar; si quis Ismarius greges
      Thracis cruenti uindicat, carpent greges
   <span>
    1790
   </span>
   mea membra diri; forsitan poenas petet
      irata Iuno: totus exurget dolor;
      secura uicto tandem ab Alcide uacat,
      paelex supersumquanta supplicia expetet
      ne parere possim! fecit hic natus mihi
   <span>
    1795
   </span>
   uterum timendum. Quae petam Alcmene loca?
      quis me locus, quae regio, quae mundi plaga
      defendet aut quas mater in latebras agar
      ubique per te nota? si patriam petam
      laresque miseros, Argos Eurystheus tenet;
   <span>
    1800
   </span>
   marita Thebas regna et Ismenon petam
      thalamosque nostros, in quibus quondam Iouem
      dilecta uidi? pro nimis felix, nimis,
      si fulminantem et ipsa sensissem Iouem!
      utinam meis uisceribus Alcides foret
   <span>
    1805
   </span>
   exsectus infans! nunc datum est tempus, datum est
      uidere natum laude certantem Ioui,
      ut hoc daretur, scire quid fatum mihi
      eripere posset. quis memor uiuit tui,
      o nate, populus? omne iam ingratum est genus.
   <span>
    1810
   </span>
   Petam Cleonas? Arcadum an populos petam
      meritisque terram nobilem quaeram tuis?
      hic dira serpens cecidit, hic ales fera,
      hic sus cruentus, hic tua fractus manu
      qui te sepulto possidet caelum leo:
   <span>
    1815
   </span>
   si grata terra est, populus Alcmenen tuam
      defendat omnis. Thracias gentes petam
      Hebrique populos? haec quoque est meritis tuis
      defensa tellus: stabula cum regno iacent.
      hic pax cruento rege prostrato data est:
   <span>
    1820
   </span>
   ubi enim negata est? Quod tibi infelix anus
      quaeram sepulcrum? de tuis totus rogis
      contendat orbis. reliquias magni Herculis
      quis populus aut quae templa, quae gentes rogant?
      quis, quis petit, quis poscit Alcmenes onus?
   <span>
    1825
   </span>
   quae tibi sepulcra, nate, quis tumulus sat est?
      hic totus orbis: fama erit titulus tibi.
            Quid, anime, trepidas? Herculis cineres tenes;
      complectere ossa: reliquiae auxilium dabunt,
      erunt satis praesidia, terrebunt tuae
   <span>
    1830
   </span>
   reges uel umbrae.
   <b>
    Cho.
   </b>
   Debitos nato quidem
      compesce fletus, mater Alcidae incluti.
      non est gemendus nec graui urgendus prece,
      uirtute quisquis abstulit fatis iter:
      aeterna uirtus Herculem fleri uetat:
   <span>
    1835
   </span>
   fortes uetant maerere, degeneres iubent.
   <b>
    Al.
   </b>
   Sedabo questus uindice amisso parens
      terrae atque pelagi * * * *
      * * * * quaque purpureus dies
      utrumque clara spectat Oceanum rota?
      quot misera in uno condidi natos parens!
   <span>
    1840
   </span>
   regno carebam, regna sed poteram dare.
      una inter omnes terra quas matres gerit
      uotis peperci, nil ego a superis peti,
      incolume nato: quid dare Herculeus mihi
      non poterat ardor, quod deus quisquam mihi
   <span>
    1845
   </span>
   negare poterat? uota in hac fuerant manu:
      quidquid negaret Iuppiter, daret Hercules.
      quid tale genetrix ulla mortalis tulit?
      deriguit aliqua mater, ut toto stetit
      succisa fetu, bisque septenos gregem
   <span>
    1850
   </span>
   deplanxit una: gregibus aequari meus
      quot ille poterat! matribus miseris adhuc
      exemplar ingens derat: Alcmene dabo.
      cessate, matres, pertinax si quas dolor
      adhuc iubet lugere, quas luctus grauis
   <span>
    1855
   </span>
   in saxa uertit; cedite his cunctae malis.
            Agedum senile pectus, o miserae manus,
      pulsateet una funeri tanto sat est
      grandaeua anus defecta, quod totus breui
      iam quaeret orbis? expedi in planctus tamen
   <span>
    1860
   </span>
   defessa quamquam bracchia: inuidiam ut deis
      lugendo facias, aduoca in planctus genus.
            Flete, Alcmenae magnique Iouis
            plangite natum,
      cui concepto lux una perit
   <span>
    1865
   </span>
   noctesque duas contulit Eos:
      ipsa quiddam plus luce perit.
      Totae pariter plangite gentes,
      quarum saeuos ille tyrannos
      iussit Stygias penetrare domos
   <span>
    1870
   </span>
   populisque madens ponere ferrum.
      fletum meritis reddite tantis,
      totus, totus personet orbis.
      Fleat Alciden caerula Crete,
      magno tellus cara Tonanti:
   <span>
    1875
   </span>
   centum populi bracchia pulsent.
      nunc Curetes, nunc Corybantes
      arma Idaea quassate manu:
      armis illum lugere decet.
      nunc, nunc funus plangite uerum:
   <span>
    1880
   </span>
   iacet Alcides non minor ipso,
            Creta, Tonante.
            Flete Herculeos, Arcades, obitus,
      nondum Phoebe nascente genus:
      iuga Parthenii ~Nemeaeque sonent
   <span>
    1885
   </span>
   feriatque grauis Maenala planctus:
      magno Alcidae poscit gemitum
      stratus uestris saetiger agris
      alesque sequi iussa sagittas
      totum pinnis furata diem.
   <span>
    1890
   </span>
   Flete, Argolicae, flete, Cleonae:
      hic terrentem moenia quondam
            uestra leonem
      fregit nostri dextera nati.
      Date, Bistoniae, uerbera, matres
      gelidusque sonet planctibus Hebrus:
   <span>
    1895
   </span>
   flete Alciden, quod non stabulis
            nascitur infans
      nec uestra greges uiscera carpunt.
      Fleat Antaeo libera tellus
      et rapta fero plaga Geryonae:
   <span>
    1900
   </span>
   mecum, miserae, plangite, gentes,
      audiat ictus utraque Tethys.
            Vos quoque, mundi turba citati,
      flete Herculeos, numina, casus:
      uestrum Alcides ceruice meus
   <span>
    1905
   </span>
   mundum, superi, caelumque tulit,
      dum stelligeri uector Olympi
      pondere liber spirauit Atlans.
      Vbi nunc uestrae, Iuppiter, arces?
      ubi promissi regia mundi?
   <span>
    1910
   </span>
   nempe Alcides mortalis obit,
            nempe sepultus:
      totiens telis facibusque tuis
            ille pepercit,
      quotiens ignis spargendus erat.
      in me saltem iaculare facem
   <span>
    1915
   </span>
   Semelenque puta.
            Iamne Elysias, o nate, domus,
            iam litus habes,
      ad quod populos natura uocat?
      an post raptum Styx atra canem
   <span>
    1920
   </span>
   praeclusit iter teque in primo
      limine Ditis fata morantur?
      quis nunc umbras, nate, tumultus
            manesque tenet?
      fugit abducta nauita cumba
      et Centauris Thessala motis
   <span>
    1925
   </span>
   ferit attonitos ungula manes
      anguesque suos hydra sub undas
            territa mergit
      teque labores, o nate, timent?
            Fallor, fallor uesana furens,
   <span>
    1930
   </span>
   nec te manes umbraeque timent,
      non Argolico rapta leoni
      fulua pellis contecta iuba
      laeuos operit dira lacertos
      uallantque feri tempora dentes:
   <span>
    1935
   </span>
   donum pharetrae cessere tuae
      telaque mittet iam dextra minor.
      uadis inermis, nate, per umbras,
      ad quas semper mansurus eris.
   <b>
    Hercvles
   </b>
   Quid me tenentem regna siderei poli
   <span>
    1940
   </span>
   caeloque tandem redditum planctu iubes
      sentire fatum? parce: iam uirtus mihi
      in astra et ipsos fecit ad superos iter.
   <b>
    Al.
   </b>
   Vnde sonus trepidas aures ferit?
      unde meas inhibet lacrimas fragor?
   <span>
    1945
   </span>
   agnosco agnosco uictum est chaos.
      a Styge, nate, redis iterum mihi
      fractaque non semel est mors horrida?
      uicisti rursus noctis loca
      puppis et infernae uada tristia?
   <span>
    1950
   </span>
   peruius est Acheron iam languidus
      et remeare licet soli tibi,
      nec te fata tenent post funera?
      an tibi praeclusit Pluton iter
      et pauidus regni metuit sibi?
   <span>
    1955
   </span>
   certe ego te uidi flagrantibus
      impositum siluis, cum plurimus
      in caelum fureret flammae metus:
      arsisti certe, cur ultima
      non tenuere tuas umbras loca?
   <span>
    1960
   </span>
   quid timuere tui manes, precor?
      umbra quoque es Diti nimis horrida?
   <b>
    He.
   </b>
   Non me gementis stagna Cocyti tenent
      nec puppis umbras furua transuexit meas;
      iam parce, mater, questibus: manes semel
   <span>
    1965
   </span>
   umbrasque uidi; quidquid in nobis tui
      mortale fuerat, ignis euictum tulit:
      paterna caelo, pars data est flammis tua.
      proinde planctus pone, quos nato paret
      genetrix inerti; luctus in turpes eat:
   <span>
    1970
   </span>
   uirtus in astra tendit, in mortem timor.
      praesens ab astris, mater, Alcides cano:
      poenas cruentus iam tibi Eurystheus dabit;
      curru superbum uecta transcendes caput.
            Me iam decet subire caelestem plagam:
   <span>
    1975
   </span>
   inferna uici rursus Alcides loca.
   <b>
    Al.
   </b>
   Mane parumpercessit ex oculis, abit,
      in astra fertur. fallor an uultus putat
      uidisse natum? misera mens incredula est.
      es numen et te mundus aeternum tenet:
   <span>
    1980
   </span>
   credo triumphis.regna Thebarum petam
      nouumque templis additum numen canam.
   <b>
    Chorvs
   </b>
   Numquam Stygias fertur ad umbras
      inclita uirtus: uiuite fortes
      nec Lethaeos saeua per amnes
   <span>
    1985
   </span>
   uos fata trahent,
      sed cum summas exiget horas
            consumpta dies,
      iter ad superos gloria pandet.
            Sed tu, domitor magne ferarum
      orbisque simul pacator, ades:
   <span>
    1990
   </span>
   nunc quoque nostras aspice terras,
      et si qua nouo belua uultu
      quatiet populos terrore graui,
      tu fulminibus frange trisulcis:
      fortius ipso genitore tuo
   <span>
    1995
   </span>
   fulmina mitte.
  </p>
  <p class="border">
  </p>
 </body>
</div>