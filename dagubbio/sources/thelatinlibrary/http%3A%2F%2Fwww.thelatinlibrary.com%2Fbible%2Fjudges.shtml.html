<div>
 Judges
 <body>
  <p class="pagehead">
   LIBER IUDICUM
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Post mortem Iosue, consuluerunt filii Israel Dominum, dicentes: Quis ascendet ante nos contra Chananaeum, et erit dux belli?
   <font size="2">
    2
   </font>
   Dixitque Dominus: Iudas ascendet: ecce tradidi terram in manus eius.
   <font size="2">
    3
   </font>
   Et ait Iudas Simeoni fratri suo: Ascende mecum in sortem meam, et pugna contra Chananaeum, ut et ego pergam tecum in sortem tuam. Et abiit cum eo Simeon.
   <font size="2">
    4
   </font>
   Ascenditque Iudas, et tradidit Dominus Chananaeum ac Pherezaeum in manus eorum: et percusserunt in Bezec decem millia virorum.
   <font size="2">
    5
   </font>
   Inveneruntque Adonibezec in Bezec, et pugnaverunt contra eum, ac percusserunt Chananaeum et Pherezaeum.
   <font size="2">
    6
   </font>
   Fugit autem Adonibezec: quem persecuti comprehenderunt, caesis summitatibus manuum eius ac pedum.
   <font size="2">
    7
   </font>
   Dixitque Adonibezec: Septuaginta reges amputatis manuum ac pedum summitatibus colligebant sub mensa mea ciborum reliquias: sicut feci, ita reddidit mihi Deus. Adduxeruntque eum in Ierusalem, et ibi mortuus est.
  </p>
  <p>
   <font size="2">
    8
   </font>
   Oppugnantes ergo filii Iuda Ierusalem, ceperunt eam, et percusserunt in ore gladii, tradentes cunctam incendio civitatem.
  </p>
  <p>
   <font size="2">
    9
   </font>
   Et postea descendentes pugnaverunt contra Chananaeum, qui habitabat in montanis, et ad meridiem, et in campestribus.
   <font size="2">
    10
   </font>
   Pergensque Iudas contra Chananaeum, qui habitabat in Hebron (cuius nomen fuit antiquitus Cariath Arbe), percussit Sesai, et Ahiman, et Tholmai:
   <font size="2">
    11
   </font>
   atque inde profectus abiit ad habitatores Dabir, cuius nomen vetus erat Cariath Sepher, id est, civitas litterarum.
  </p>
  <p>
   <font size="2">
    12
   </font>
   Dixitque Caleb: Qui percusserit Cariath Sepher, et vastaverit eam, dabo ei Axam filiam meam uxorem.
   <font size="2">
    13
   </font>
   Cumque cepisset eam Othoniel filius Cenez frater Caleb minor, dedit ei Axam filiam suam coniugem.
   <font size="2">
    14
   </font>
   Quam pergentem in itinere monuit vir suus ut peteret a patre suo agrum. Quae cum suspirasset sedens in asino, dixit ei Caleb: Quid habes?
   <font size="2">
    15
   </font>
   At illa respondit: Da mihi benedictionem, quia terram arentem dedisti mihi: da et irriguam aquis. Dedit ergo ei Caleb irriguum superius, et irriguum inferius.
  </p>
  <p>
   <font size="2">
    16
   </font>
   Filii autem Cinaei cognati Moysi ascenderunt de civitate palmarum cum filiis Iuda, in desertum sortis eius, quod est ad meridiem Arad, et habitaverunt cum eo.
  </p>
  <p>
   <font size="2">
    17
   </font>
   Abiit autem Iudas cum Simeone fratre suo, et percusserunt simul Chananaeum qui habitabat in Sephaath, et interfecerunt eum. Vocatumque est nomen urbis, Horma, id est, anathema.
   <font size="2">
    18
   </font>
   Cepitque Iudas Gazam cum finibus suis, et Ascalonem, atque Accaron cum terminis suis.
   <font size="2">
    19
   </font>
   Fuitque Dominus cum Iuda, et montana possedit: nec potuit delere habitatores vallis, quia falcatis curribus abundabant.
   <font size="2">
    20
   </font>
   Dederuntque Caleb Hebron, sicut dixerat Moyses, qui delevit ex ea tres filios Enac.
  </p>
  <p>
   <font size="2">
    21
   </font>
   Iebusaeum autem habitatorem Ierusalem non deleverunt filii Beniamin: habitavitque Iebusaeus cum filiis Beniamin in Ierusalem, usque in praesentem diem.
  </p>
  <p>
   <font size="2">
    22
   </font>
   Domus quoque Ioseph ascendit in Bethel, fuitque Dominus cum eis.
   <font size="2">
    23
   </font>
   Nam cum obsiderent urbem, quae prius Luza vocabatur,
   <font size="2">
    24
   </font>
   viderunt hominem egredientem de civitate, dixeruntque ad eum: Ostende nobis introitum civitatis, et faciemus tecum misericordiam.
   <font size="2">
    25
   </font>
   Qui cum ostendisset eis, percusserunt urbem in ore gladii: hominem autem illum, et omnem cognationem eius, dimiserunt.
   <font size="2">
    26
   </font>
   Qui dimissus, abiit in terram Hetthim, et aedificavit ibi civitatem, vocavitque eam Luzam: quae ita appellatur usque in praesentem diem.
  </p>
  <p>
   <font size="2">
    27
   </font>
   Manasses quoque non delevit Bethsan, et Thanac cum viculis suis, et habitatores Dor, et Ieblaam, et Mageddo cum viculis suis, coepitque Chananaeus habitare cum eis.
   <font size="2">
    28
   </font>
   Postquam autem confortatus est Israel, fecit eos tributarios, et delere noluit.
   <font size="2">
    29
   </font>
   Ephraim etiam non interfecit Chananaeum, qui habitabat in Gazer, sed habitavit cum eo.
  </p>
  <p>
   <font size="2">
    30
   </font>
   Zabulon non delevit habitatores Cetron, et Naalol: sed habitavit Chananaeus in medio eius, factusque est ei tributarius.
  </p>
  <p>
   <font size="2">
    31
   </font>
   Aser quoque non delevit habitatores Accho, et Sidonis, Ahalab, et Achazib, et Helba, et Aphec, et Rohob:
   <font size="2">
    32
   </font>
   habitavitque in medio Chananaei habitatoris illius terrae, nec interfecit eum.
  </p>
  <p>
   <font size="2">
    33
   </font>
   Nephthali quoque non delevit habitatores Bethsames, et Bethanath: et habitavit inter Chananaeum habitatorem terrae, fueruntque ei Bethsamitae et Bethanitae tributarii.
  </p>
  <p>
   <font size="2">
    34
   </font>
   Arctavitque Amorrhaeus filios Dan in monte, nec dedit eis locum ut ad planiora descenderent:
   <font size="2">
    35
   </font>
   habitavitque in monte Hares, quod interpretatur testaceo, in Aialon et Salebim. Et aggravata est manus domus Ioseph, factusque est ei tributarius.
   <font size="2">
    36
   </font>
   Fuit autem terminus Amorrhaei ab ascensu Scorpionis, petra, et superiora loca.
  </p>
  <p>
   <a name="2">
   </a>
   [2]
   <font size="2">
    1
   </font>
   ascenditque angelus Domini de Galgal ad locum Flentium et ait eduxi vos de Aegypto et introduxi in terram pro qua iuravi patribus vestris et pollicitus sum ut non facerem irritum pactum meum vobiscum in sempiternum
   <font size="2">
    2
   </font>
   ita dumtaxat ut non feriretis foedus cum habitatoribus terrae huius et aras eorum subverteretis et noluistis audire vocem meam cur hoc fecistis
   <font size="2">
    3
   </font>
   quam ob rem nolui delere eos a facie vestra ut habeatis hostes et dii eorum sint vobis in ruinam
   <font size="2">
    4
   </font>
   cumque loqueretur angelus Domini verba haec ad omnes filios Israhel elevaverunt vocem suam et fleverunt
   <font size="2">
    5
   </font>
   et vocatum est nomen loci illius Flentium sive Lacrimarum immolaveruntque ibi hostias Domino
   <font size="2">
    6
   </font>
   dimisit ergo Iosue populum et abierunt filii Israhel unusquisque in possessionem suam ut obtinerent eam
   <font size="2">
    7
   </font>
   servieruntque Domino cunctis diebus eius et seniorum qui longo post eum vixerunt tempore et noverant omnia opera Domini quae fecerat cum Israhel
   <font size="2">
    8
   </font>
   mortuus est autem Iosue filius Nun famulus Domini centum et decem annorum
   <font size="2">
    9
   </font>
   et sepelierunt eum in finibus possessionis suae in Thamnathsare in monte Ephraim a septentrionali plaga montis Gaas
   <font size="2">
    10
   </font>
   omnisque illa generatio congregata est ad patres suos et surrexerunt alii qui non noverant Dominum et opera quae fecerat cum Israhel
   <font size="2">
    11
   </font>
   feceruntque filii Israhel malum in conspectu Domini et servierunt Baalim
   <font size="2">
    12
   </font>
   ac dimiserunt Dominum Deum patrum suorum qui eduxerat eos de terra Aegypti et secuti sunt deos alienos deos quoque populorum qui habitabant in circuitu eorum et adoraverunt eos et ad iracundiam concitaverunt Dominum
   <font size="2">
    13
   </font>
   dimittentes eum et servientes Baal et Astharoth
   <font size="2">
    14
   </font>
   iratusque Dominus contra Israhel tradidit eos in manibus diripientium qui ceperunt eos et vendiderunt hostibus qui habitabant per gyrum nec potuerunt resistere adversariis suis
   <font size="2">
    15
   </font>
   sed quocumque pergere voluissent manus Domini erat super eos sicut locutus est et iuravit eis et vehementer adflicti sunt
   <font size="2">
    16
   </font>
   suscitavitque Dominus iudices qui liberarent eos de vastantium manibus sed nec illos audire voluerunt
   <font size="2">
    17
   </font>
   fornicantes cum diis alienis et adorantes eos cito deseruerunt viam per quam ingressi fuerant patres eorum et audientes mandata Domini omnia fecere contraria
   <font size="2">
    18
   </font>
   cumque Dominus iudices suscitaret in diebus eorum flectebatur misericordia et audiebat adflictorum gemitus et liberabat eos de caede vastantium
   <font size="2">
    19
   </font>
   postquam autem mortuus esset iudex revertebantur et multo maiora faciebant quam fecerant patres sui sequentes deos alienos et servientes eis et adorantes illos non dimiserunt adinventiones suas et viam durissimam per quam ambulare consueverant
   <font size="2">
    20
   </font>
   iratusque est furor Domini in Israhel et ait quia irritum fecit gens ista pactum meum quod pepigeram cum patribus eorum et vocem meam audire contempsit
   <font size="2">
    21
   </font>
   et ego non delebo gentes quas dimisit Iosue et mortuus est
   <font size="2">
    22
   </font>
   ut in ipsis experiar Israhel utrum custodiant viam Domini et ambulent in ea sicut custodierunt patres eorum an non
   <font size="2">
    23
   </font>
   dimisit ergo Dominus omnes has nationes et cito subvertere noluit nec tradidit in manibus Iosue
  </p>
  <p>
   <a name="3">
   </a>
   [3]
   <font size="2">
    1
   </font>
   Hae sunt gentes quas Dominus dereliquit, ut erudiret in eis Israelem, et omnes qui non noverant bella Chananaeorum:
   <font size="2">
    2
   </font>
   ut postea discerent filii eorum certare cum hostibus, et habere consuetudinem praeliandi:
   <font size="2">
    3
   </font>
   quinque satrapas Philisthinorum, omnemque Chananaeum, et Sidonium, atque Hevaeum, qui habitabat in monte Libano, de monte Baal Hermon usque ad introitum Emath.
   <font size="2">
    4
   </font>
   Dimisitque eos, ut in ipsis experiretur Israelem, utrum audiret mandata Domini quae praeceperat patribus eorum per manum Moysi, an non.
   <font size="2">
    5
   </font>
   Itaque filii Israel habitaverunt in medio Chananaei, et Hethaei, et Amorrhaei, et Pherezaei, et Hevaei, et Iebusaei:
   <font size="2">
    6
   </font>
   et duxerunt uxores filias eorum, ipsique filias suas filiis eorum tradiderunt, et servierunt diis eorum.
  </p>
  <p>
   <font size="2">
    7
   </font>
   Feceruntque malum in conspectu Domini, et obliti sunt Dei sui, servientes Baalim et Astaroth.
   <font size="2">
    8
   </font>
   Iratusque contra Israel Dominus, tradidit eos in manus Chusan Rasathaim regis Mesopotamiae, servieruntque ei octo annis.
  </p>
  <p>
   <font size="2">
    9
   </font>
   Et clamaverunt ad Dominum, qui suscitavit eis salvatorem, et liberavit eos, Othoniel videlicet filium Cenez, fratrem Caleb minorem:
   <font size="2">
    10
   </font>
   fuitque in eo spiritus Domini, et iudicavit Israel. Egressusque est ad pugnam, et tradidit Dominus in manus eius Chusan Rasathaim regem Syriae, et oppressit eum.
   <font size="2">
    11
   </font>
   Quievitque terra quadraginta annis, et mortuus est Othoniel filius Cenez.
  </p>
  <p>
   <font size="2">
    12
   </font>
   Addiderunt autem filii Israel facere malum in conspectu Domini: qui confortavit adversum eos Eglon regem Moab, quia fecerunt malum in conspectu eius.
   <font size="2">
    13
   </font>
   Et copulavit ei filios Ammon, et Amalec: abiitque et percussit Israel, atque possedit urbem palmarum.
   <font size="2">
    14
   </font>
   Servieruntque filii Israel Eglon regi Moab decem et octo annis.
  </p>
  <p>
   <font size="2">
    15
   </font>
   Et postea clamaverunt ad Dominum, qui suscitavit eis salvatorem vocabulo Aod, filium Gera, filii Iemini, qui utraque manu pro dextera utebatur. Miseruntque filii Israel per illum munera Eglon regi Moab.
   <font size="2">
    16
   </font>
   Qui fecit sibi gladium ancipitem, habentem in medio capulum longitudinis palmae manus, et accinctus est eo subter sagum in dextro femore.
   <font size="2">
    17
   </font>
   Obtulitque munera Eglon regi Moab. Erat autem Eglon crassus nimis.
   <font size="2">
    18
   </font>
   Cumque obtulisset ei munera, prosecutus est socios, qui cum eo venerant.
   <font size="2">
    19
   </font>
   Et reversus de Galgalis, ubi erant idola, dixit ad regem: Verbum secretum habeo ad te, o rex. Et ille imperavit silentium: egressisque omnibus qui circa eum erant,
   <font size="2">
    20
   </font>
   ingressus est Aod ad eum: sedebat autem in aestivo coenaculo solus, dixitque: Verbum Dei habeo ad te. Qui statim surrexit de throno.
   <font size="2">
    21
   </font>
   Extenditque Aod sinistram manum, et tulit sicam de dextro femore suo, infixitque eam in ventre eius
   <font size="2">
    22
   </font>
   tam valide, ut capulus sequeretur ferrum in vulnere, ac pinguissimo adipe stringeretur. Nec eduxit gladium, sed ita ut percusserat, reliquit in corpore: statimque per secreta naturae alvi stercora proruperunt.
   <font size="2">
    23
   </font>
   Aod autem clausis diligentissime ostiis coenaculi, et obfirmatis sera,
   <font size="2">
    24
   </font>
   per posticum egressus est. Servique regis ingressi viderunt clausas fores coenaculi, atque dixerunt: Forsitan purgat alvum in aestivo cubiculo.
   <font size="2">
    25
   </font>
   Expectantesque diu donec erubescerent, et videntes quod nullus aperiret, tulerunt clavem: et aperientes invenerunt dominum suum in terra iacentem mortuum.
  </p>
  <p>
   <font size="2">
    26
   </font>
   Aod autem, dum illi turbarentur, effugit, et pertransiit locum idolorum, unde reversus fuerat. Venitque in Seirath:
   <font size="2">
    27
   </font>
   et statim insonuit buccina in monte Ephraim: descenderuntque cum eo filii Israel, ipso in fronte gradiente.
   <font size="2">
    28
   </font>
   Qui dixit ad eos: Sequimini me: tradidit enim Dominus inimicos nostros Moabitas in manus nostras. Descenderuntque post eum, et occupaverunt vada Iordanis quae transmittunt in Moab: et non dimiserunt transire quemquam:
   <font size="2">
    29
   </font>
   sed percusserunt Moabitas in tempore illo, circiter decem millia, omnes robustos et fortes viros. Nullus eorum evadere potuit.
   <font size="2">
    30
   </font>
   Humiliatusque est Moab in die illo sub manu Israel: et quievit terra octoginta annis.
  </p>
  <p>
   <font size="2">
    31
   </font>
   Post hunc fuit Samgar filius Anath, qui percussit de Philisthiim sexcentos viros vomere: et ipse quoque defendit Israel.
  </p>
  <p>
   <a name="4">
   </a>
   [4]
   <font size="2">
    1
   </font>
   Addideruntque filii Israel facere malum in conspectu Domini post mortem Aod,
   <font size="2">
    2
   </font>
   et tradidit illos Dominus in manus Iabin regis Chanaan, qui regnavit in Asor: habuitque ducem exercitus sui nomine Sisaram, ipse autem habitabat in Haroseth gentium.
   <font size="2">
    3
   </font>
   Clamaveruntque filii Israel ad Dominum: nongentos enim habebat falcatos currus, et per viginti annos vehementer oppresserat eos.
  </p>
  <p>
   <font size="2">
    4
   </font>
   Erat autem Debbora prophetis uxor Lapidoth, quae iudicabat populum in illo tempore.
   <font size="2">
    5
   </font>
   Et sedebat sub palma, quae nomine illius vocabatur, inter Rama et Bethel in monte Ephraim: ascendebantque ad eam filii Israel in omne iudicium.
   <font size="2">
    6
   </font>
   Quae misit et vocavit Barac filium Abinoem de Cedes Nephthali: dixitque ad eum: Praecepit tibi Dominus Deus Israel: Vade, et duc exercitum in montem Thabor, tollesque tecum decem millia pugnatorum de filiis Nephthali, et de filiis Zabulon:
   <font size="2">
    7
   </font>
   ego autem adducam ad te in loco torrentis Cison, Sisaram principem exercitus Iabin, et currus eius, atque omnem multitudinem, et tradam eos in manu tua.
   <font size="2">
    8
   </font>
   Dixitque ad eam Barac: Si venis mecum, vadam: si nolueris venire mecum, non pergam.
   <font size="2">
    9
   </font>
   Quae dixit ad eum: Ibo quidem tecum, sed in hac vice victoria non reputabitur tibi, quia in manu mulieris tradetur Sisara.
  </p>
  <p>
   Surrexit itaque Debbora, et perrexit cum Barac in Cedes.
   <font size="2">
    10
   </font>
   Qui, accitis Zabulon et Nephthali, ascendit cum decem millibus pugnatorum, habens Debboram in comitatu suo.
   <font size="2">
    11
   </font>
   Haber autem Cinaeus recesserat quondam a ceteris Cinaeis fratribus suis filiis Hobab, cognati Moysi: et tetenderat tabernacula usque ad vallem, quae vocatur Sennim, et erat iuxta Cedes.
  </p>
  <p>
   <font size="2">
    12
   </font>
   Nuntiatumque est Sisarae quod ascendisset Barac filius Abinoem in montem Thabor:
   <font size="2">
    13
   </font>
   et congregavit nongentos falcatos currus, et omnem exercitum de Haroseth gentium ad torrentem Cison.
  </p>
  <p>
   <font size="2">
    14
   </font>
   Dixitque Debbora ad Barac: Surge, haec est enim dies, in qua tradidit Dominus Sisaram in manus tuas: en ipse ductor est tuus. Descendit itaque Barac de monte Thabor, et decem millia pugnatorum cum eo.
   <font size="2">
    15
   </font>
   Perterruitque Dominus Sisaram, et omnes currus eius, universamque multitudinem in ore gladii ad conspectum Barac: in tantum, ut Sisara de curru desiliens, pedibus fugeret,
   <font size="2">
    16
   </font>
   et Barac persequeretur fugientes currus, et exercitum usque ad Haroseth gentium, et omnis hostium multitudo usque ad internecionem caderet.
  </p>
  <p>
   <font size="2">
    17
   </font>
   Sisara autem fugiens pervenit ad tentorium Iahel uxoris Haber Cinaei. Erat enim pax inter Iabin regem Asor, et domum Haber Cinaei.
   <font size="2">
    18
   </font>
   Egressa igitur Iahel in occursum Sisarae, dixit ad eum: Intra ad me, domine mi: intra, ne timeas. Qui ingressus tabernaculum eius, et opertus ab ea pallio,
   <font size="2">
    19
   </font>
   dixit ad eam: Da mihi, obsecro, paululum aquae, quia sitio valde. Quae aperuit utrem lactis, et dedit ei bibere, et operuit illum.
   <font size="2">
    20
   </font>
   Dixitque Sisara ad eam: Sta ante ostium tabernaculi: et cum venerit aliquis interrogans te, et dicens: Numquid hic est aliquis? respondebis: Nullus est.
   <font size="2">
    21
   </font>
   Tulit itaque Iahel uxor Haber clavum tabernaculi, assumens pariter et malleum: et ingressa abscondite et cum silentio, posuit supra tempus capitis eius clavum, percussumque malleo defixit in cerebrum usque ad terram: qui soporem morti consocians defecit, et mortuus est.
   <font size="2">
    22
   </font>
   Et ecce Barac sequens Sisaram veniebat: egressaque Iahel in occursum eius, dixit ei: Veni, et ostendam tibi virum quem quaeris. Qui cum intrasset ad eam, vidit Sisaram iacentem mortuum, et clavum infixum in tempore eius.
  </p>
  <p>
   <font size="2">
    23
   </font>
   Humiliavit ergo Deus in die illo Iabin regem Chanaan coram filiis Israel:
   <font size="2">
    24
   </font>
   qui crescebant quotidie, et forti manu opprimebant Iabin regem Chanaan, donec delerent eum.
  </p>
  <p>
   <a name="5">
   </a>
   [5]
   <font size="2">
    1
   </font>
   Cecineruntque Debbora et Barac filius Abinoem in illo die, dicentes:
  </p>
  <p>
   <font size="2">
    2
   </font>
   Qui sponte obtulistis de Israel animas vestras ad periculum, benedicite Domino.
   <font size="2">
    3
   </font>
   Audite reges, auribus percipite principes: ego sum, ego sum, quae Domino canam, psallam Domino Deo Israel.
   <font size="2">
    4
   </font>
   Domine, cum exires de Seir, et transires per regiones Edom, terra mota est, caelique ac nubes distillaverunt aquis.
   <font size="2">
    5
   </font>
   Montes fluxerunt a facie Domini, et Sinai a facie Domini Dei Israel.
   <font size="2">
    6
   </font>
   In diebus Samgar filii Anath, in diebus Iahel quieverunt semitae: et qui ingrediebantur per eas, ambulaverunt per calles devios.
   <font size="2">
    7
   </font>
   Cessaverunt fortes in Israel, et quieverunt: donec surgeret Debbora, surgeret mater in Israel.
   <font size="2">
    8
   </font>
   Nova bella elegit Dominus, et portas hostium ipse subvertit: clypeus et hasta si apparuerint in quadraginta millibus Israel.
   <font size="2">
    9
   </font>
   Cor meum diligit principes Israel: qui propria voluntate obtulistis vos discrimini, benedicite Domino.
   <font size="2">
    10
   </font>
   Qui ascenditis super nitentes asinos, et sedetis in iudicio, et ambulatis in via, loquimini.
   <font size="2">
    11
   </font>
   Ubi collisi sunt currus, et hostium suffocatus est exercitus, ibi narrentur iustitiae Domini, et clementia in fortes Israel: tunc descendit populus Domini ad portas, et obtinuit principatum.
   <font size="2">
    12
   </font>
   Surge, surge Debbora; surge, surge, et loquere canticum: surge Barac, et apprehende captivos tuos, fili Abinoem.
   <font size="2">
    13
   </font>
   Salvatae sunt reliquiae populi, Dominus in fortibus dimicavit.
   <font size="2">
    14
   </font>
   Ex Ephraim delevit eos in Amalec, et post eum ex Beniamin in populos tuos, o Amalec: de Machir principes descenderunt, et de Zabulon qui exercitum ducerent ad bellandum.
   <font size="2">
    15
   </font>
   Duces Issachar fuere cum Debbora, et Barac vestigia sunt secuti, qui quasi in praeceps ac barathrum se discrimini dedit: diviso contra se Ruben, magnanimorum reperta est contentio.
   <font size="2">
    16
   </font>
   Quare habitas inter duos terminos, ut audias sibilos gregum? diviso contra se Ruben, magnanimorum reperta est contentio.
   <font size="2">
    17
   </font>
   Galaad trans Iordanem quiescebat, et Dan vacabat navibus: Aser habitabat in littore maris, et in portubus morabatur.
   <font size="2">
    18
   </font>
   Zabulon vero et Nephthali obtulerunt animas suas morti in regione Merome.
   <font size="2">
    19
   </font>
   Venerunt reges et pugnaverunt, pugnaverunt reges Chanaan in Thanach iuxta aquas Mageddo, et tamen nihil tulere praedantes.
   <font size="2">
    20
   </font>
   De caelo dimicatum est contra eos: stellae manentes in ordine et cursu suo, adversus Sisaram pugnaverunt.
   <font size="2">
    21
   </font>
   Torrens Cison traxit cadavera eorum, torrens Cadumim, torrens Cison: conculca, anima mea, robustos.
   <font size="2">
    22
   </font>
   Ungulae equorum ceciderunt, fugientibus impetu, et per praeceps ruentibus fortissimis hostium.
   <font size="2">
    23
   </font>
   Maledicite terrae Meroz, dixit angelus Domini: maledicite habitatoribus eius, quia non venerunt ad auxilium Domini, in adiutorium fortissimorum eius.
   <font size="2">
    24
   </font>
   Benedicta inter mulieres Iahel uxor Haber Cinaei, et benedicatur in tabernaculo suo.
   <font size="2">
    25
   </font>
   Aquam petenti lac dedit, et in phiala principum obtulit butyrum.
   <font size="2">
    26
   </font>
   Sinistram manum misit ad clavum, et dexteram ad fabrorum malleos. Percussitque Sisaram quaerens in capite vulneri locum, et tempus valide perforans:
   <font size="2">
    27
   </font>
   inter pedes eius ruit: defecit, et mortuus est: volvebantur ante pedes eius, et iacebat exanimis et miserabilis.
   <font size="2">
    28
   </font>
   Per fenestram respiciens, ululabat mater eius: et de coenaculo loquebatur: Cur moratur regredi currus eius? quare tardaverunt pedes quadrigarum illius?
   <font size="2">
    29
   </font>
   Una sapientior ceteris uxoribus eius, haec socrui verba respondit:
   <font size="2">
    30
   </font>
   Forsitan nunc dividit spolia, et pulcherrima feminarum eligitur ei: vestes diversorum Sisarae traduntur in praedam, et supellex varia ad ornanda colla congeritur.
   <font size="2">
    31
   </font>
   Sic pereant omnes inimici tui, Domine: qui autem diligunt te, sicut sol in ortu suo splendet, ita rutilent.
   <font size="2">
    32
   </font>
   Quievitque terra per quadraginta annos.
  </p>
  <p>
   <a name="6">
   </a>
   [6]
   <font size="2">
    1
   </font>
   Fecerunt autem filii Israel malum in conspectu Domini: qui tradidit illos in manu Madian septem annis,
   <font size="2">
    2
   </font>
   et oppressi sunt valde ab eis. Feceruntque sibi antra et speluncas in montibus, et munitissima ad repugnandum loca.
   <font size="2">
    3
   </font>
   Cumque sevisset Israel, ascendebat Madian et Amalec, ceterique orientalium nationum:
   <font size="2">
    4
   </font>
   et apud eos figentes tentoria, sicut erant in herbis cuncta vastabant usque ad introitum Gazae: nihilque omnino ad vitam pertinens relinquebant in Israel, non oves, non boves, non asinos.
   <font size="2">
    5
   </font>
   Ipsi enim et universi greges eorum veniebant cum tabernaculis suis, et instar locustarum universa complebant, innumera multitudo hominum, et camelorum, quidquid tetigerant devastantes.
   <font size="2">
    6
   </font>
   Humiliatusque est Israel valde in conspectu Madian.
  </p>
  <p>
   <font size="2">
    7
   </font>
   Et clamavit ad Dominum postulans auxilium contra Madianitas.
   <font size="2">
    8
   </font>
   Qui misit ad eos virum prophetam, et locutus est: Haec dicit Dominus Deus Israel: Ego vos feci conscendere de Aegypto, et eduxi vos de domo servitutis,
   <font size="2">
    9
   </font>
   et liberavi de manu Aegyptiorum, et omnium inimicorum, qui affligebant vos: eiecique eos ad introitum vestrum, et tradidi vobis terram eorum.
   <font size="2">
    10
   </font>
   Et dixi: Ego Dominus Deus vester: ne timeatis deos Amorrhaeorum, in quorum terra habitatis. Et noluistis audire vocem meam.
  </p>
  <p>
   <font size="2">
    11
   </font>
   Venit autem angelus Domini, et sedit sub quercu, quae erat in Ephra, et pertinebat ad Ioas patrem familiae Ezri. Cumque Gedeon filius eius excuteret atque purgaret frumenta in torculari, ut fugeret Madian,
   <font size="2">
    12
   </font>
   apparuit ei angelus Domini, et ait: Dominus tecum, virorum fortissime.
   <font size="2">
    13
   </font>
   Dixitque ei Gedeon: Obsecro, mi domine, si Dominus nobiscum est, cur apprehenderunt nos haec omnia? ubi sunt mirabilia eius, quae narraverunt patres nostri, atque dixerunt: De Aegypto eduxit nos Dominus? nunc autem dereliquit nos Dominus, et tradidit in manu Madian.
   <font size="2">
    14
   </font>
   Respexitque ad eum Dominus, et ait: Vade in hac fortitudine tua, et liberabis Israel de manu Madian: scito quod miserim te.
   <font size="2">
    15
   </font>
   Qui respondens ait: Obsecro, mi domine, in quo liberabo Israel? ecce familia mea infima est in Manasse, et ego minimus in domo patris mei.
   <font size="2">
    16
   </font>
   Dixitque ei Dominus: Ego ero tecum: et percuties Madian quasi unum virum.
   <font size="2">
    17
   </font>
   Et ille: Si inveni, inquit, gratiam coram te, da mihi signum quod tu sis qui loqueris ad me.
   <font size="2">
    18
   </font>
   nec recedas hinc, donec revertar ad te, portans sacrificium, et offerens tibi. Qui respondit: Ego praestolabor adventum tuum.
  </p>
  <p>
   <font size="2">
    19
   </font>
   Ingressus est itaque Gedeon, et coxit haedum, et de farinae modio azymos panes: carnesque ponens in canistro, et ius carnium mittens in ollam, tulit omnia sub quercu, et obtulit ei.
   <font size="2">
    20
   </font>
   Cui dixit angelus Domini: Tolle carnes et azymos panes, et pone supra petram illam, et ius desuper funde. Cumque fecisset ita,
   <font size="2">
    21
   </font>
   extendit angelus Domini summitatem virgae, quam tenebat in manu, et tetigit carnes et panes azymos: ascenditque ignis de petra, et carnes azymosque panes consumpsit: angelus autem Domini evanuit ex oculis eius.
   <font size="2">
    22
   </font>
   Vidensque Gedeon quod esset angelus Domini, ait: Heu mi Domine Deus: quia vidi angelum Domini facie ad faciem.
   <font size="2">
    23
   </font>
   Dixitque ei Dominus: Pax tecum: ne timeas, non morieris.
   <font size="2">
    24
   </font>
   Aedificavit ergo ibi Gedeon altare Domino, vocavitque illud, Domini pax, usque in praesentem diem. Cumque adhuc esset in Ephra, quae est familiae Ezri.
  </p>
  <p>
   <font size="2">
    25
   </font>
   Nocte illa dixit Dominus ad eum: Tolle taurum patris tui, et alterum taurum annorum septem, destruesque aram Baal, quae est patris tui: et nemus, quod circa aram est, succide:
   <font size="2">
    26
   </font>
   et aedificabis ibi altare Domino Deo tuo in summitate petrae huius, super quam ante sacrificium posuisti: tollesque taurum secundum, et offeres holocaustum super struem lignorum, quae de nemore succideris.
   <font size="2">
    27
   </font>
   Assumptis ergo Gedeon decem viris de servis suis, fecit sicut praeceperat ei Dominus. Timens autem domum patris sui, et homines illius civitatis, per diem noluit id facere, sed omnia nocte complevit.
  </p>
  <p>
   <font size="2">
    28
   </font>
   Cumque surrexissent viri oppidi eius mane, viderunt destructam aram Baal, lucumque succisum, et taurum alterum impositum super altare, quod tunc aedificatum erat.
   <font size="2">
    29
   </font>
   Dixeruntque ad invicem: Quis hoc fecit? Cumque perquirerent auctorem facti, dictum est: Gedeon filius Ioas fecit haec omnia.
   <font size="2">
    30
   </font>
   Et dixerunt ad Ioas: Produc filium tuum huc, ut moriatur: quia destruxit aram Baal, et succidit nemus.
   <font size="2">
    31
   </font>
   Quibus ille respondit: Numquid ultores estis Baal, ut pugnetis pro eo? qui adversarius est eius, moriatur antequam lux crastina veniat: si Deus est, vindicet se de eo, qui suffodit aram eius.
   <font size="2">
    32
   </font>
   Ex illo die vocatus est Gedeon Ierobaal, eo quod dixisset Ioas: Ulciscatur se de eo Baal, qui suffodit aram eius.
  </p>
  <p>
   <font size="2">
    33
   </font>
   Igitur omnis Madian, et Amalec, et orientales populi, congregati sunt simul: et transeuntes Iordanem, castrametati sunt in valle Iezrael.
   <font size="2">
    34
   </font>
   Spiritus autem Domini induit Gedeon, qui clangens buccina convocavit domum Abiezer, ut sequeretur se.
   <font size="2">
    35
   </font>
   Misitque nuntios in universum Manassen, qui et ipse secutus est eum: et alios nuntios in Aser et Zabulon et Nephthali, qui occurrerunt ei.
  </p>
  <p>
   <font size="2">
    36
   </font>
   Dixitque Gedeon ad Deum: Si salvum facis per manum meam Israel, sicut locutus es,
   <font size="2">
    37
   </font>
   ponam hoc vellus lanae in area: si ros in solo vellere fuerit, et in omni terra siccitas, sciam quod per manum meam, sicut locutus es, liberabis Israel.
   <font size="2">
    38
   </font>
   Factumque est ita. Et de nocte consurgens expresso vellere, concham rore implevit.
   <font size="2">
    39
   </font>
   Dixitque rursus ad Deum: Ne irascatur furor tuus contra me si adhuc semel tentavero, signum quaerens in vellere. Oro ut solum vellus siccum sit, et omnis terra rore madens.
   <font size="2">
    40
   </font>
   Fecitque Deus nocte illa ut postulaverat: et fuit siccitas in solo vellere, et ros in omni terra.
  </p>
  <p>
   <a name="7">
   </a>
   [7]
   <font size="2">
    1
   </font>
   Igitur Ierobaal qui et Gedeon, de nocte consurgens, et omnis populus cum eo, venit ad fontem qui vocatur Harad. Erant autem castra Madian in valle ad septentrionalem plagam collis excelsi.
  </p>
  <p>
   <font size="2">
    2
   </font>
   Dixitque Dominus ad Gedeon: Multus tecum est populus, nec tradetur Madian in manus eius: ne glorietur contra me Israel, et dicat: Meis viribus liberatus sum.
   <font size="2">
    3
   </font>
   Loquere ad populum, et cunctis audientibus praedica: Qui formidolosus et timidus est, revertatur. Recesseruntque de monte Galaad, et reversi sunt de populo viginti duo millia virorum, et tantum decem millia remanserunt.
  </p>
  <p>
   <font size="2">
    4
   </font>
   Dixitque Dominus ad Gedeon: Adhuc populus multus est: duc eos ad aquas et ibi probabo illos: et de quo dixero tibi ut tecum vadat, ipse pergat; quem ire prohibuero, revertatur.
   <font size="2">
    5
   </font>
   Cumque descendisset populus ad aquas, dixit Dominus ad Gedeon: Qui lingua lambuerint aquas, sicut solent canes lambere, separabis eos seorsum: qui autem curvatis genibus biberint, in altera parte erunt.
   <font size="2">
    6
   </font>
   Fuit itaque numerus eorum qui manu ad os proiciente, lambuerunt aquas trecenti viri: omnis autem reliqua multitudo flexo poplite biberat.
   <font size="2">
    7
   </font>
   Et ait Dominus ad Gedeon: In trecentis viris qui lambuerunt aquas, liberabo vos, et tradam in manu tua Madian: omnis autem reliqua multitudo revertatur in locum suum.
   <font size="2">
    8
   </font>
   Sumptis itaque pro numero cibariis et tubis, omnem reliquam multitudinem abire praecepit ad tabernacula sua: et ipse cum trecentis viris se certamini dedit. Castra autem Madian erant subter in valle.
  </p>
  <p>
   <font size="2">
    9
   </font>
   Eadem nocte dixit Dominus ad eum: Surge, et descende in castra: quia tradidi eos in manu tua.
   <font size="2">
    10
   </font>
   Sin autem solus ire formidas, descendat tecum Phara puer tuus.
   <font size="2">
    11
   </font>
   Et cum audieris quid loquantur, tunc confortabuntur manus tuae, et securior ad hostium castra descendes. Descendit ergo ipse et Phara puer eius in partem castrorum, ubi erant armatorum vigiliae.
   <font size="2">
    12
   </font>
   Madian autem et Amalec, et omnes orientales populi, fusi iacebant in valle, ut locustarum multitudo: cameli quoque innumerabiles erant, sicut arena quae iacet in littore maris.
  </p>
  <p>
   <font size="2">
    13
   </font>
   Cumque venisset Gedeon, narrabat aliquis somnium proximo suo: et in hunc modum referebat quod viderat: Vidi somnium, et videbatur mihi quasi subcinericius panis ex hordeo volvi, et in castra Madian descendere: cumque pervenisset ad tabernaculum, percussit illud, atque subvertit, et terrae funditus coaequavit.
   <font size="2">
    14
   </font>
   Respondit is, cui loquebatur: Non est hoc aliud, nisi gladius Gedeonis filii Ioas viri Israelitae: tradidit enim Dominus in manus eius Madian, et omnia castra eius.
  </p>
  <p>
   <font size="2">
    15
   </font>
   Cumque audisset Gedeon somnium, et interpretationem eius, adoravit: et reversus est ad castra Israel, et ait: Surgite, tradidit enim Dominus in manus nostras castra Madian.
   <font size="2">
    16
   </font>
   Divisitque trecentos viros in tres partes, et dedit tubas in manibus eorum, lagenasque vacuas ac lampades in medio lagenarum.
   <font size="2">
    17
   </font>
   Et dixit ad eos: Quod me facere videritis, hoc facite: ingrediar partem castrorum, et quod fecero sectamini.
   <font size="2">
    18
   </font>
   Quando personuerit tuba in manu mea, vos quoque per castrorum circuitum clangite, et conclamate: Domino et Gedeoni.
  </p>
  <p>
   <font size="2">
    19
   </font>
   Ingressusque est Gedeon, et trecenti viri qui erant cum eo, in partem castrorum, incipientibus vigiliis noctis mediae, et custodibus suscitatis, coeperunt buccinis clangere, et complodere inter se lagenas.
   <font size="2">
    20
   </font>
   Cumque per gyrum castrorum in tribus personarent locis, et hydrias confregissent, tenuerunt sinistris manibus lampades, et dextris sonantes tubas, clamaveruntque: Gladius Domini et Gedeonis:
   <font size="2">
    21
   </font>
   stantes singuli in loco suo per circuitum castrorum hostilium. Omnia itaque castra turbata sunt, et vociferantes ululantesque fugerunt:
   <font size="2">
    22
   </font>
   et nihilominus insistebant trecenti viri buccinis personantes. Immisitque Dominus gladium omnibus castris, et mutua se caede truncabant,
   <font size="2">
    23
   </font>
   fugientes usque ad Bethsetta, et crepidinem Abelmehula in Tebbath. Conclamantes autem viri Israel de Nephthali, et Aser, et omni Manasse, persequebantur Madian.
   <font size="2">
    24
   </font>
   Misitque Gedeon nuntios in omnem montem Ephraim, dicens: Descendite in occursum Madian, et occupate aquas usque Bethbera atque Iordanem. Clamavitque omnis Ephraim, et praeoccupavit aquas atque Iordanem usque Bethbera.
   <font size="2">
    25
   </font>
   Apprehensosque duos viros Madian, Oreb et Zeb, interfecit Oreb in petra Oreb, Zeb vero in torculari Zeb. Et persecuti sunt Madian, capita Oreb et Zeb portantes ad Gedeon trans fluenta Iordanis.
  </p>
  <p>
   <a name="8">
   </a>
   [8]
   <font size="2">
    1
   </font>
   Dixeruntque ad eum viri Ephraim: Quid est hoc quod facere voluisti, ut nos non vocares, cum ad pugnam pergeres contra Madian? iurgantes fortiter, et prope vim inferentes.
   <font size="2">
    2
   </font>
   Quibus ille respondit: Quod enim tale facere potui, quale vos fecistis? nonne melior est racemus Ephraim, vindemiis Abiezer?
   <font size="2">
    3
   </font>
   In manus vestras Dominus tradidit principes Madian, Oreb et Zeb: quid tale facere potui, quale vos fecistis? Quod cum locutus esset, requievit spiritus eorum, quo tumebant contra eum.
  </p>
  <p>
   <font size="2">
    4
   </font>
   Cumque venisset Gedeon ad Iordanem, transivit eum cum trecentis viris, qui secum erant: et prae lassitudine, fugientes persequi non poterant.
   <font size="2">
    5
   </font>
   Dixitque ad viros Soccoth: Date, obsecro, panes populo, qui mecum est, quia valde defecerunt: ut possimus persequi Zebee et Salmana reges Madian.
   <font size="2">
    6
   </font>
   Responderunt principes Soccoth: Forsitan palmae manuum Zebee et Salmana in manu tua sunt, et idcirco postulas ut demus exercitui tuo panes.
   <font size="2">
    7
   </font>
   Quibus ille ait: Cum ergo tradiderit Dominus Zebee et Salmana in manus meas, conteram carnes vestras cum spinis tribulisque deserti.
   <font size="2">
    8
   </font>
   Et inde conscendens, venit in Phanuel: locutusque est ad viros loci illius similia. Cui et illi responderunt, sicut responderant viri Soccoth.
   <font size="2">
    9
   </font>
   Dixit itaque et eis: Cum reversus fuero victor in pace, destruam turrim hanc.
  </p>
  <p>
   <font size="2">
    10
   </font>
   Zebee autem et Salmana requiescebant cum omni exercitu suo. Quindecim enim millia viri remanserant ex omnibus turmis orientalium populorum, caesis centum viginti millibus bellatorum educentium gladium.
   <font size="2">
    11
   </font>
   Ascendensque Gedeon per viam eorum, qui in tabernaculis morabantur, ad orientalem partem Nobe et Iegbaa, percussit castra hostium, qui securi erant, et nihil adversi suspicabantur.
   <font size="2">
    12
   </font>
   Fugeruntque Zebee et Salmana, quos persequens Gedeon comprehendit, turbato omni exercitu eorum.
  </p>
  <p>
   <font size="2">
    13
   </font>
   Revertensque de bello ante solis ortum,
   <font size="2">
    14
   </font>
   apprehendit puerum de viris Soccoth: interrogavitque eum nomina principum et seniorum Soccoth, et descripsit septuaginta septem viros.
   <font size="2">
    15
   </font>
   Venitque ad Soccoth, et dixit eis: En Zebee et Salmana, super quibus exprobrastis mihi, dicentes: Forsitan manus Zebee et Salmana in manibus tuis sunt, et idcirco postulas ut demus viris, qui lassi sunt et defecerunt, panes.
   <font size="2">
    16
   </font>
   Tulit ergo seniores civitatis et spinas deserti ac tribulos, et contrivit cum eis atque comminuit viros Soccoth.
   <font size="2">
    17
   </font>
   Turrim quoque Phanuel subvertit, occisis habitatoribus civitatis.
  </p>
  <p>
   <font size="2">
    18
   </font>
   Dixitque ad Zebee et Salmana: Quales fuerunt viri, quos occidistis in Thabor? Qui responderunt: Similes tui, et unus ex eis quasi filius regis.
   <font size="2">
    19
   </font>
   Quibus ille respondit: Fratres mei fuerunt, filii matris meae. Vivit Dominus, quia si servassetis eos, non vos occiderem.
   <font size="2">
    20
   </font>
   Dixitque Iether primogenito suo: Surge, et interfice eos. Qui non eduxit gladium: timebat enim, quia adhuc puer erat.
   <font size="2">
    21
   </font>
   Dixeruntque Zebee et Salmana: Tu surge, et irrue in nos: quia iuxta aetatem robur est hominis. Surrexit Gedeon, et interfecit Zebee et Salmana: et tulit ornamenta ac bullas quibus colla regalium camelorum decorari solent.
  </p>
  <p>
   <font size="2">
    22
   </font>
   Dixeruntque omnes viri Israel ad Gedeon: Dominare nostri tu, et filius tuus, et filius filii tui: quia liberasti nos de manu Madian.
   <font size="2">
    23
   </font>
   Quibus ille ait: Non dominabor vestri, nec dominabitur in vos filius meus, sed dominabitur vobis Dominus.
   <font size="2">
    24
   </font>
   Dixitque ad eos: Unam petitionem postulo a vobis: date mihi inaures ex praeda vestra. Inaures enim aureas Ismaelitae habere consueverant.
   <font size="2">
    25
   </font>
   Qui responderunt: Libentissime dabimus. Expandentesque super terram pallium, proiecerunt in eo inaures de praeda:
   <font size="2">
    26
   </font>
   et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus reges Madian uti soliti erant, et praeter torques aureas camelorum.
   <font size="2">
    27
   </font>
   Fecitque ex eo Gedeon ephod, et posuit illud in civitate sua Ephra. Fornicatusque est omnis Israel in eo, et factum est Gedeoni et omni domui eius in ruinam.
  </p>
  <p>
   <font size="2">
    28
   </font>
   Humiliatus est autem Madian coram filiis Israel, nec potuerunt ultra cervices elevare: sed quievit terra per quadraginta annos, quibus Gedeon praefuit.
  </p>
  <p>
   <font size="2">
    29
   </font>
   Abiit itaque Ierobaal filius Ioas, et habitavit in domo sua:
   <font size="2">
    30
   </font>
   habuitque septuaginta filios, qui egressi sunt de femore eius: eo quod plures haberet uxores.
   <font size="2">
    31
   </font>
   Concubina autem illius, quam habebat in Sichem, genuit ei filium nomine Abimelech.
  </p>
  <p>
   <font size="2">
    32
   </font>
   Mortuusque est Gedeon filius Ioas in senectute bona, et sepultus est in sepulchro Ioas patris sui in Ephra de familia Ezri.
  </p>
  <p>
   <font size="2">
    33
   </font>
   Postquam autem mortuus est Gedeon, aversi sunt filii Israel, et fornicati sunt cum Baalim. Percusseruntque cum Baal foedus, ut esset eis in deum:
   <font size="2">
    34
   </font>
   nec recordati sunt Domini Dei sui, qui eruit eos de manibus inimicorum suorum omnium per circuitum:
   <font size="2">
    35
   </font>
   nec fecerunt misericordiam cum domo Ierobaal Gedeon, iuxta omnia bona quae fecerat Israeli.
  </p>
  <p>
   <a name="9">
   </a>
   [9]
   <font size="2">
    1
   </font>
   Abiit autem Abimelech filius Ierobaal in Sichem ad fratres matris suae, et locutus est ad eos, et ad omnem cognationem domus patris matris suae, dicens:
   <font size="2">
    2
   </font>
   Loquimini ad omnes viros Sichem: Quid vobis est melius, ut dominentur vestri septuaginta viri omnes filii Ierobaal, an ut dominetur unus vir? simulque considerate quod os vestrum et caro vestra sum.
   <font size="2">
    3
   </font>
   Locutique sunt fratres matris eius de eo ad omnes viros Sichem universos sermones istos, et inclinaverunt cor eorum post Abimelech, dicentes: Frater noster est.
   <font size="2">
    4
   </font>
   Dederuntque illi septuaginta pondo argenti de fano Baalberit. Qui conduxit sibi ex eo viros inopes et vagos, secutique sunt eum.
   <font size="2">
    5
   </font>
   Et venit in domum patris sui in Ephra, et occidit fratres suos filios Ierobaal septuaginta viros, super lapidem unum: remansitque Ioatham filius Ierobaal minimus, et absconditus est. size=2&gt;6 Congregati sunt autem omnes viri Sichem, et universae familiae urbis Mello: abieruntque et constituerunt regem Abimelech, iuxta quercum quae stabat in Sichem.
  </p>
  <p>
   <font size="2">
    7
   </font>
   Quod cum nuntiatum esset Ioatham, ivit, et stetit in vertice montis Garizim: elevataque voce, clamavit, et dixit: Audite me, viri Sichem; ita audiat vos Deus.
   <font size="2">
    8
   </font>
   Ierunt ligna, ut ungerent super se regem: dixeruntque olivae: Impera nobis.
   <font size="2">
    9
   </font>
   Quae respondit: Numquid possum deserere pinguedinem meam, qua et dii utuntur et homines, et venire ut inter ligna promovear?
   <font size="2">
    10
   </font>
   Dixeruntque ligna ad arborem ficum: Veni, et super nos regnum accipe.
   <font size="2">
    11
   </font>
   Quae respondit eis: Numquid possum deserere dulcedinem meam, fructusque suavissimos, et ire ut inter cetera ligna promovear?
   <font size="2">
    12
   </font>
   Locutaque sunt ligna ad vitem: Veni, et impera nobis.
   <font size="2">
    13
   </font>
   Quae respondit eis: Numquid possum deserere vinum meum, quod laetificat Deum et homines, et inter ligna cetera promoveri?
   <font size="2">
    14
   </font>
   Dixeruntque omnia ligna ad rhamnum: Veni, et impera super nos.
   <font size="2">
    15
   </font>
   Quae respondit eis: Si vere me regem vobis constituitis, venite, et sub umbra mea requiescite: si autem non vultis, egrediatur ignis de rhamno, et devoret cedros Libani.
   <font size="2">
    16
   </font>
   Nunc igitur, si recte et absque peccato constituistis super vos regem Abimelech, et bene egistis cum Ierobaal, et cum domo eius, et reddidistis vicem beneficiis eius, qui pugnavit pro vobis,
   <font size="2">
    17
   </font>
   et animam suam dedit periculis, ut erueret vos de manu Madian,
   <font size="2">
    18
   </font>
   qui nunc surrexistis contra domum patris mei, et interfecistis filios eius septuaginta viros super unum lapidem, et constituistis regem Abimelech filium ancillae eius super habitatores Sichem, eo quod frater vester sit:
   <font size="2">
    19
   </font>
   si ergo recte et absque vitio egistis cum Ierobaal, et domo eius, hodie laetamini in Abimelech, et ille laetetur in vobis.
   <font size="2">
    20
   </font>
   Sin autem perverse: egrediatur ignis ex eo, et consumat habitatores Sichem, et oppidum Mello: egrediaturque ignis de viris Sichem, et de oppido Mello, et devoret Abimelech.
   <font size="2">
    21
   </font>
   Quae cum dixisset, fugit, et abiit in Bera: habitavitque ibi ob metum Abimelech fratris sui.
  </p>
  <p>
   <font size="2">
    22
   </font>
   Regnavit itaque Abimelech super Israel tribus annis.
   <font size="2">
    23
   </font>
   Misitque Dominus spiritum pessimum inter Abimelech et habitatores Sichem: qui coeperunt eum detestari,
   <font size="2">
    24
   </font>
   et scelus interfectionis septuaginta filiorum Ierobaal, et effusionem sanguinis eorum conferre in Abimelech fratrem suum, et in ceteros Sichimorum principes, qui eum adiuverant.
   <font size="2">
    25
   </font>
   Posueruntque insidias adversus eum in summitate montium: et dum illius praestolabantur adventum, exercebant latrocinia, agentes praedas de praetereuntibus: nuntiatumque est Abimelech.
  </p>
  <p>
   <font size="2">
    26
   </font>
   Venit autem Gaal filius Obed cum fratribus suis, et transivit in Sichimam. Ad cuius adventum erecti habitatores Sichem,
   <font size="2">
    27
   </font>
   egressi sunt in agros, vastantes vineas, uvasque calcantes: et factis cantantium choris, ingressi sunt fanum dei sui, et inter epulas et pocula maledicebant Abimelech,
   <font size="2">
    28
   </font>
   clamante Gaal filio Obed: Quis est Abimelech, et quae est Sichem, ut serviamus ei? numquid non est filius Ierobaal, et constituit principem Zebul servum suum super viros Emor patris Sichem? cur ergo serviemus ei?
   <font size="2">
    29
   </font>
   utinam daret aliquis populum istum sub manu mea, ut auferrem de medio Abimelech. Dictumque est Abimelech: Congrega exercitus multitudinem, et veni.
  </p>
  <p>
   <font size="2">
    30
   </font>
   Zebul enim princeps civitatis, auditis sermonibus Gaal filii Obed, iratus est valde,
   <font size="2">
    31
   </font>
   et misit clam ad Abimelech nuntios, dicens: Ecce Gaal filius Obed venit in Sichimam cum fratribus suis, et oppugnat adversum te civitatem.
   <font size="2">
    32
   </font>
   Surge itaque nocte cum populo qui tecum est, et latita in agro:
   <font size="2">
    33
   </font>
   et primo mane, oriente sole, irrue super civitatem. Illo autem egrediente adversum te cum populo suo, fac ei quod potueris.
  </p>
  <p>
   <font size="2">
    34
   </font>
   Surrexit itaque Abimelech cum omni exercitu suo nocte, et tetendit insidias iuxta Sichimam in quatuor locis.
   <font size="2">
    35
   </font>
   Egressusque est Gaal filius Obed, et stetit in introitu portae civitatis. Surrexit autem Abimelech, et omnis exercitus cum eo de insidiarum loco.
   <font size="2">
    36
   </font>
   Cumque vidisset populum Gaal, dixit ad Zebul: Ecce de montibus multitudo descendit. Cui ille respondit: Umbras montium vides quasi capita hominum, et hoc errore deciperis.
   <font size="2">
    37
   </font>
   Rursumque Gaal ait: Ecce populus de umbilico terrae descendit, et unus cuneus venit per viam quae respicit quercum.
   <font size="2">
    38
   </font>
   Cui dixit Zebul: Ubi est nunc os tuum, quo loquebaris: Quis est Abimelech ut serviamus ei? nonne hic populus est, quem despiciebas? egredere, et pugna contra eum.
   <font size="2">
    39
   </font>
   Abiit ergo Gaal, spectante Sichimorum populo, et pugnavit contra Abimelech,
   <font size="2">
    40
   </font>
   qui persecutus est eum fugientem, et in urbem compulit: cecideruntque ex parte eius plurimi, usque ad portam civitatis.
   <font size="2">
    41
   </font>
   Et Abimelech sedit in Ruma: Zebul autem, Gaal, et socios eius expulit de urbe, nec in ea passus est commorari.
  </p>
  <p>
   <font size="2">
    42
   </font>
   Sequenti ergo die, egressus est populus in campum. Quod cum nuntiatum esset Abimelech,
   <font size="2">
    43
   </font>
   tulit exercitum suum, et divisit in tres turmas, tendens insidias in agris. Vidensque quod egrederetur populus de civitate, surrexit, et irruit in eos
   <font size="2">
    44
   </font>
   cum cuneo suo, oppugnans, et obsidens civitatem: duae autem turmae palantes per campum adversarios persequebantur.
   <font size="2">
    45
   </font>
   Porro Abimelech omni die illo oppugnabat urbem: quam cepit, interfectis habitatoribus eius, ipsaque destructa, ita ut sal in ea dispergeret.
  </p>
  <p>
   <font size="2">
    46
   </font>
   Quod cum audissent qui habitabant in turre Sichimorum, ingressi sunt fanum dei sui Berith, ubi foedus cum eo pepigerant, et ex eo locus nomen acceperat, qui erat munitus valde.
   <font size="2">
    47
   </font>
   Abimelech quoque audiens viros turris Sichimorum pariter conglobatos,
   <font size="2">
    48
   </font>
   ascendit in montem Selmon cum omni populo suo: et arrepta securi, praecidit arboris ramum, impositumque ferens humero, dixit ad socios: Quod me videtis facere, cito facite.
   <font size="2">
    49
   </font>
   Igitur certatim ramos de arboribus praecidentes, sequebantur ducem. Qui circumdantes praesidium, succenderunt: atque ita factum est ut fumo et igne mille homines necarentur, viri pariter et mulieres, habitatorum turris Sichem.
  </p>
  <p>
   <font size="2">
    50
   </font>
   Abimelech autem inde proficiscens venit ad oppidum Thebes, quod circumdans obsidebat exercitu.
   <font size="2">
    51
   </font>
   Erat autem turris excelsa in media civitate, ad quam confugerant simul viri ac mulieres, et omnes principes civitatis, clausa firmissime ianua, et super turris tectum stantes per propugnacula.
   <font size="2">
    52
   </font>
   Accedensque Abimelech iuxta turrim, pugnabat fortiter: et appropinquans ostio, ignem supponere nitebatur.
  </p>
  <p>
   <font size="2">
    53
   </font>
   Et ecce una mulier fragmen molae desuper iaciens, illisit capiti Abimelech, et confregit cerebrum eius.
   <font size="2">
    54
   </font>
   Qui vocavit cito armigerum suum, et ait ad eum: Evagina gladium tuum, et percute me, ne forte dicatur quod a femina interfectus sim. Qui iussa perficiens, interfecit eum.
   <font size="2">
    55
   </font>
   Illoque mortuo, omnes qui cum eo erant de Israel, reversi sunt in sedes suas:
   <font size="2">
    56
   </font>
   et reddidit Deus malum, quod fecerat Abimelech contra patrem suum, interfectis septuaginta fratribus suis.
   <font size="2">
    57
   </font>
   Sichimitis quoque quod operati erant, retributum est, et venit super eos maledictio Ioatham filii Ierobaal.
  </p>
  <p>
   <a name="10">
   </a>
   [10]
   <font size="2">
    1
   </font>
   Post Abimelech surrexit dux in Israel Thola filius Phua patrui Abimelech, vir de Issachar, qui habitavit in Samir montis Ephraim:
   <font size="2">
    2
   </font>
   et iudicavit Israelem viginti et tribus annis, mortuusque est, ac sepultus in Samir.
  </p>
  <p>
   <font size="2">
    3
   </font>
   Huic successit Iair Galaadites, qui iudicavit Israel per viginti et duos annos,
   <font size="2">
    4
   </font>
   habens triginta filios sedentes super triginta pullos asinarum, et principes triginta civitatum, quae ex nomine eius sunt appellatae Havoth Iair, id est, oppida Iair, usque in praesentem diem, in terra Galaad.
   <font size="2">
    5
   </font>
   Mortuusque est Iair, ac sepultus in loco cui est vocabulum Camon.
  </p>
  <p>
   <font size="2">
    6
   </font>
   Filii autem Israel peccatis veteribus iungentes nova, fecerunt malum in conspectu Domini, et servierunt idolis, Baalim et Astaroth, et diis Syriae ac Sidonis et Moab et filiorum Ammon et Philisthiim: dimiseruntque Dominum, et non coluerunt eum.
   <font size="2">
    7
   </font>
   Contra quos Dominus iratus, tradidit eos in manus Philisthiim et filiorum Ammon.
   <font size="2">
    8
   </font>
   Afflictique sunt, et vehementer oppressi per annos decem et octo, omnes qui habitabant trans Iordanem in terra Amorrhaei, qui est in Galaad:
   <font size="2">
    9
   </font>
   in tantum, ut filii Ammon, Iordane transmisso, vastarent Iudam et Beniamin et Ephraim, afflictusque est Israel nimis.
  </p>
  <p>
   <font size="2">
    10
   </font>
   Et clamantes ad Dominum, dixerunt: Peccavimus tibi, quia dereliquimus Dominum Deum nostrum, et servivimus Baalim.
   <font size="2">
    11
   </font>
   Quibus locutus est Dominus: Numquid non Aegyptii et Amorrhaei, filiique Ammon et Philisthiim,
   <font size="2">
    12
   </font>
   Sidonii quoque et Amalec et Chanaan oppresserunt vos, et clamastis ad me, et erui vos de manu eorum?
   <font size="2">
    13
   </font>
   Et tamen reliquistis me, et coluistis deos alienos: idcirco non addam ut ultra vos liberem:
   <font size="2">
    14
   </font>
   ite, et invocate deos quos elegistis: ipsi vos liberent in tempore angustiae.
   <font size="2">
    15
   </font>
   Dixeruntque filii Israel ad Dominum: Peccavimus, redde tu nobis quidquid tibi placet: tantum nunc libera nos.
   <font size="2">
    16
   </font>
   Quae dicentes, omnia de finibus suis alienorum deorum idola proiecerunt, et servierunt Domino Deo: qui doluit super miseriis eorum.
  </p>
  <p>
   <font size="2">
    17
   </font>
   Itaque filii Ammon conclamantes in Galaad fixere tentoria: contra quos congregati filii Israel, in Maspha castrametati sunt.
   <font size="2">
    18
   </font>
   Dixeruntque principes Galaad singuli ad proximos suos: Qui primus ex nobis contra filios Ammon coeperit dimicare, erit dux populi Galaad.
  </p>
  <p>
   <a name="11">
   </a>
   [11]
   <font size="2">
    1
   </font>
   Fuit illo Iephte Galaadites vir fortissimus atque pugnator, filius mulieris meretricis, qui natus est de Galaad.
   <font size="2">
    2
   </font>
   Habuit autem Galaad uxorem, de qua suscepit filios: qui postquam creverant, eiecerunt Iephte, dicentes: Haeres in domo patris nostri esse non poteris, quia de altera matre natus es.
   <font size="2">
    3
   </font>
   Quos ille fugiens atque devitans, habitavit in terra Tob: congregatique sunt ad eum viri inopes, et latrocinantes, et quasi principem sequebantur.
  </p>
  <p>
   <font size="2">
    4
   </font>
   In illis diebus pugnabant filii Ammon contra Israel.
   <font size="2">
    5
   </font>
   Quibus acriter instantibus perrexerunt maiores natu de Galaad, ut tollerent in auxilium sui Iephte de terra Tob:
   <font size="2">
    6
   </font>
   dixeruntque ad eum: Veni et esto princeps noster, et pugna contra filios Ammon.
   <font size="2">
    7
   </font>
   Quibus ille respondit: Nonne vos estis, qui odistis me, et eiecistis de domo patris mei, et nunc venistis ad me necessitate compulsi?
   <font size="2">
    8
   </font>
   Dixeruntque principes Galaad ad Iephte: Ob hanc igitur causam nunc ad te venimus, ut proficiscaris nobiscum, et pugnes contra filios Ammon, sisque dux omnium qui habitant in Galaad.
   <font size="2">
    9
   </font>
   Iephte quoque dixit eis: Si vere venistis ad me, ut pugnem pro vobis contra filios Ammon, tradideritque eos Dominus in manus meas, ego ero vester princeps?
   <font size="2">
    10
   </font>
   Qui responderunt ei: Dominus, qui haec audit, ipse mediator ac testis est quod nostra promissa faciemus.
   <font size="2">
    11
   </font>
   Abiit itaque Iephte cum principibus Galaad, fecitque eum omnis populus principem sui. Locutusque est Iephte omnes sermones suos coram Domino in Maspha.
  </p>
  <p>
   <font size="2">
    12
   </font>
   Et misit nuntios ad regem filiorum Ammon, qui ex persona sua dicerent: Quid mihi et tibi est, quia venisti contra me, ut vastares terram meam?
   <font size="2">
    13
   </font>
   Quibus ille respondit: Quia tulit Israel terram meam, quando ascendit de Aegypto, a finibus Arnon usque Iaboc atque Iordanem: nunc ergo cum pace redde mihi eam.
   <font size="2">
    14
   </font>
   Per quos rursum mandavit Iephte, et imperavit eis ut dicerent regi Ammon:
   <font size="2">
    15
   </font>
   Haec dicit Iephte: Non tulit Israel terram Moab, nec terram filiorum Ammon:
   <font size="2">
    16
   </font>
   sed quando de Aegypto conscenderunt, ambulavit per solitudinem usque ad mare Rubrum, et venit in Cades.
   <font size="2">
    17
   </font>
   Misitque nuntios ad regem Edom, dicens: Dimitte me ut transeam per terram tuam. Qui noluit acquiescere precibus eius. Misit quoque ad regem Moab, qui et ipse transitum praebere contempsit. Mansit itaque in Cades,
   <font size="2">
    18
   </font>
   et circuivit ex latere terram Edom, et terram Moab: venitque contra orientalem plagam terrae Moab, et castrametatus est trans Arnon: nec voluit intrare terminos Moab: Arnon quippe confinium est terrae Moab.
   <font size="2">
    19
   </font>
   Misit itaque Israel nuntios ad Sehon regem Amorrhaeorum, qui habitabat in Hesebon, et dixerunt ei: Dimitte ut transeam per terram tuam usque ad fluvium.
   <font size="2">
    20
   </font>
   Qui et ipse Israel verba despiciens, non dimisit eum transire per terminos suos: sed infinita multitudine congregata, egressus est contra eum in Iasa, et fortiter resistebat.
   <font size="2">
    21
   </font>
   Tradiditque eum Dominus in manus Israel cum omni exercitu suo: qui percussit eum, et possedit omnem terram Amorrhaei habitatoris regionis illius,
   <font size="2">
    22
   </font>
   et universos fines eius, de Arnon usque Iaboc, et de solitudine usque ad Iordanem.
   <font size="2">
    23
   </font>
   Dominus ergo Deus Israel subvertit Amorrhaeum, pugnante contra illum populo suo Israel, et tu nunc vos possidere terram eius?
   <font size="2">
    24
   </font>
   nonne ea quae possidet Chamos deus tuus, tibi iure debentur? quae autem Dominus Deus noster victor obtinuit, in nostram cedent possessionem:
   <font size="2">
    25
   </font>
   nisi forte melior es Balac filio Sephor rege Moab: aut docere potes, quod iurgatus sit contra Israel, et pugnaverit contra eum,
   <font size="2">
    26
   </font>
   quando habitavit in Hesebon, et viculis eius, et in Aroer, et villis illius, vel in cunctis civitatibus iuxta Iordanem, per trecentos annos. Quare tanto tempore nihil super hac repetitione tentastis?
   <font size="2">
    27
   </font>
   Igitur non ego pecco in te, sed tu contra me male agis, indicens mihi bella non iusta. Iudicet Dominus arbiter huius diei inter Israel, et inter filios Ammon.
   <font size="2">
    28
   </font>
   Noluitque acquiescere rex filiorum Ammon verbis Iephte, quae per nuntios mandaverat.
  </p>
  <p>
   <font size="2">
    29
   </font>
   Factus est ergo super Iephte spiritus Domini, et circuiens Galaad, et Manasse, Maspha quoque Galaad, et inde transiens ad filios Ammon,
   <font size="2">
    30
   </font>
   votum vovit Domino, dicens: Si tradideris filios Ammon in manus meas,
   <font size="2">
    31
   </font>
   quicumque primus fuerit egressus de foribus domus meae, mihique occurrerit revertenti cum pace a filiis Ammon, eum holocaustum offeram Domino.
   <font size="2">
    32
   </font>
   Transivitque Iephte ad filios Ammon, ut pugnaret contra eos: quos tradidit Dominus in manus eius.
   <font size="2">
    33
   </font>
   Percussitque ab Aroer usque dum venias in Mennith, viginti civitates, et usque ad Abel, quae est vineis consita, plaga magna nimis: humiliatique sunt filii Ammon a filiis Israel.
  </p>
  <p>
   <font size="2">
    34
   </font>
   Revertente autem Iephte in Maspha domum suam, occurrit ei unigenita filia sua cum tympanis et choris: non enim habebat alios liberos.
   <font size="2">
    35
   </font>
   Qua visa, scidit vestimenta sua, et ait: Heu me, filia mea! decepisti me, et ipsa decepta es: aperui enim os meum ad Dominum, et aliud facere non potero.
   <font size="2">
    36
   </font>
   Cui illa respondit: Pater mi, si aperuisti os tuum ad Dominum, fac mihi quodcumque pollicitus es, concessa tibi ultione atque victoria de hostibus tuis.
   <font size="2">
    37
   </font>
   Dixitque ad patrem: Hoc solum mihi praesta quod deprecor: dimitte me ut duobus mensibus circumeam montes, et plangam virginitatem meam cum sodalibus meis.
   <font size="2">
    38
   </font>
   Cui ille respondit: Vade. Et dimisit eam duobus mensibus. Cumque abiisset cum sociis ac sodalibus suis, flebat virginitatem suam in montibus.
   <font size="2">
    39
   </font>
   Expletisque duobus mensibus, reversa est ad patrem suum, et fecit ei sicut voverat, quae ignorabat virum. Exinde mos increbruit in Israel, ut consuetudo servata est:
   <font size="2">
    40
   </font>
   ut post anni circulum conveniant in unum filiae Israel, et plangant filiam Iephte Galaaditae diebus quatuor.
  </p>
  <p>
   <a name="12">
   </a>
   [12]
   <font size="2">
    1
   </font>
   Ecce autem in Ephraim orta est seditio: nam transeuntes contra aquilonem, dixerunt ad Iephte: Quare vadens ad pugnam contra filios Ammon, vocare nos noluisti, ut pergeremus tecum? igitur incendemus domum tuam.
   <font size="2">
    2
   </font>
   Quibus ille respondit: Disceptatio erat mihi et populo meo contra filios Ammon vehemens: vocavique vos, ut praeberetis mihi auxilium, et facere noluistis.
   <font size="2">
    3
   </font>
   Quod cernens, posui animam meam in manibus meis, transivique ad filios Ammon, et tradidit eos Dominus in manus meas. Quid commerui, ut adversum me consurgatis in praelium?
  </p>
  <p>
   <font size="2">
    4
   </font>
   Vocatis itaque ad se cunctis viris Galaad, pugnabat contra Ephraim: percusseruntque viri Galaad Ephraim, quia dixerat: Fugitivus est Galaad de Ephraim, et habitat in medio Ephraim et Manasse.
   <font size="2">
    5
   </font>
   Occupaveruntque Galaaditae vada Iordanis, per quae Ephraim reversurus erat. Cumque venisset ad ea de Ephraim numero, fugiens, atque dixisset: Obsecro ut me transire permittatis: dicebant ei Galaaditae: Numquid Ephrathaeus es? quo dicente: Non sum:
   <font size="2">
    6
   </font>
   interrogabant eum: Dic ergo Scibboleth, quod interpretatur Spica. Qui respondebat, Sibboleth: eadem littera spicam exprimere non valens. Statimque apprehensum iugulabant in ipso Iordanis transitu. Et ceciderunt in illo tempore de Ephraim quadraginta duo millia.
  </p>
  <p>
   <font size="2">
    7
   </font>
   Iudicavit itaque Iephte Galaadites Israel sex annis: et mortuus est, ac sepultus in civitate sua Galaad.
  </p>
  <p>
   <font size="2">
    8
   </font>
   Post hunc iudicavit Israel Abesan de Bethlehem:
   <font size="2">
    9
   </font>
   qui habuit triginta filios, et totidem filias, quas emittens foras, maritis dedit, et eiusdem numeri filiis suis accepit uxores, introducens in domum suam. Qui septem annis iudicavit Israel:
   <font size="2">
    10
   </font>
   mortuusque est, ac sepultus in Bethlehem.
  </p>
  <p>
   <font size="2">
    11
   </font>
   Cui successit Ahialon Zabulonites: et iudicavit Israel decem annis:
   <font size="2">
    12
   </font>
   mortuusque est, ac sepultus in Zabulon.
  </p>
  <p>
   <font size="2">
    13
   </font>
   Post hunc iudicavit Israel Abdon filius Illel Pharathonites:
   <font size="2">
    14
   </font>
   qui habuit quadraginta filios, et triginta ex eis nepotes, ascendentes super septuaginta pullos asinarum. Et iudicavit Israel octo annis:
   <font size="2">
    15
   </font>
   mortuusque est, ac sepultus in Pharathon terrae Ephraim, in monte Amalec.
  </p>
  <p>
   <a name="13">
   </a>
   [13]
   <font size="2">
    1
   </font>
   Rursumque filii Israel fecerunt malum in conspectu Domini: qui tradidit eos in manus Philisthinorum quadraginta annis.
   <font size="2">
    2
   </font>
   Erat autem quidam vir de Saraa, et de stirpe Dan, nomine Manue, habens uxorem sterilem.
   <font size="2">
    3
   </font>
   Cui apparuit angelus Domini, et dixit ad eam: Sterilis es et absque liberis: sed concipies, et paries filium:
   <font size="2">
    4
   </font>
   cave ergo ne bibas vinum ac siceram, nec immundum quidquam comedas:
   <font size="2">
    5
   </font>
   quia concipies, et paries filium, cuius non tanget caput novacula: erit enim nazaraeus Dei ab infantia sua, et ex matris utero, et ipse incipiet liberare Israel de manu Philisthinorum.
  </p>
  <p>
   <font size="2">
    6
   </font>
   Quae cum venisset ad maritum suum, dixit ei: Vir Dei venit ad me, habens vultum angelicum, terribilis nimis. Quem cum interrogassem quis esset, et unde venisset, et quo nomine vocaretur, noluit mihi dicere:
   <font size="2">
    7
   </font>
   sed hoc respondit: Ecce concipies et paries filium: cave ne vinum bibas, nec siceram, et ne aliquo vescaris immundo: erit enim puer nazaraeus Dei ab infantia sua, ex utero matris suae usque ad diem mortis suae.
   <font size="2">
    8
   </font>
   Oravit itaque Manue Dominum, et ait: Obsecro, Domine, ut vir Dei, quem misisti, veniat iterum, et doceat nos quid debeamus facere de puero, qui nasciturus est.
   <font size="2">
    9
   </font>
   Exaudivitque Dominus deprecantem Manue, et apparuit rursum angelus Dei uxori eius sedenti in agro: Manue autem maritus eius non erat cum ea. Quae cum vidisset angelum,
   <font size="2">
    10
   </font>
   festinavit, et cucurrit ad virum suum: nuntiavitque ei, dicens: Ecce apparuit mihi vir, quem ante videram.
   <font size="2">
    11
   </font>
   Qui surrexit, et secutus est uxorem suam: veniensque ad virum, dixit ei: Tu es qui locutus es mulieri? Et ille respondit: Ego sum.
   <font size="2">
    12
   </font>
   Cui Manue: Quando, inquit, sermo tuus fuerit expletus, quid vis ut faciat puer? aut a quo se observare debebit?
   <font size="2">
    13
   </font>
   Dixitque angelus Domini ad Manue: Ab omnibus, quae locutus sum uxori tuae, abstineat se:
   <font size="2">
    14
   </font>
   et quidquid ex vinea nascitur, non comedat: vinum et siceram non bibat, nullo vescatur immundo: et quod ei praecepi, impleat atque custodiat.
  </p>
  <p>
   <font size="2">
    15
   </font>
   Dixitque Manue ad angelum Domini: Obsecro te ut acquiescas precibus meis, et faciamus tibi haedum de capris.
   <font size="2">
    16
   </font>
   Cui respondit angelus: Si me cogis, non comedam panes tuos: si autem vis holocaustum facere, offer illud Domino. Et nesciebat Manue quod angelus Domini esset.
   <font size="2">
    17
   </font>
   Dixitque ad eum: Quod est tibi nomen, ut, si sermo tuus fuerit expletus, honoremus te?
   <font size="2">
    18
   </font>
   Cui ille respondit: Cur quaeris nomen meum, quod est mirabile?
   <font size="2">
    19
   </font>
   Tulit itaque Manue haedum de capris, et libamenta, et posuit super petram, offerens Domino, qui facit mirabilia: ipse autem et uxor eius intuebantur.
   <font size="2">
    20
   </font>
   Cumque ascenderet flamma altaris in caelum, angelus Domini pariter in flamma ascendit. Quod cum vidissent Manue et uxor eius, proni ceciderunt in terram,
   <font size="2">
    21
   </font>
   et ultra eis non apparuit angelus Domini. Statimque intellexit Manue angelum Domini esse,
   <font size="2">
    22
   </font>
   et dixit ad uxorem suam: Morte moriemur, quia vidimus Deum.
   <font size="2">
    23
   </font>
   Cui respondit mulier: Si Dominus nos vellet occidere, de manibus nostris holocaustum et libamenta non suscepisset, nec ostendisset nobis haec omnia, neque ea quae sunt ventura dixisset.
  </p>
  <p>
   <font size="2">
    24
   </font>
   Peperit itaque filium, et vocavit nomen eius Samson. Crevitque puer, et benedixit ei Dominus.
   <font size="2">
    25
   </font>
   Coepitque spiritus Domini esse cum eo in castris Dan inter Saraa et Esthaol.
  </p>
  <p>
   <a name="14">
   </a>
   [14]
   <font size="2">
    1
   </font>
   Descendit ergo Samson in Thamnatha: vidensque ibi mulierem de filiabus Philisthiim,
   <font size="2">
    2
   </font>
   ascendit, et nuntiavit patri suo et matri suae, dicens: Vidi mulierem in Thamnatha de filiabus Philisthinorum: quam quaeso ut mihi accipiatis uxorem.
   <font size="2">
    3
   </font>
   Cui dixerunt pater et mater sua: Numquid non est mulier in filiabus fratrum tuorum, et in omni populo meo, quia vis accipere uxorem de Philisthiim, qui incircumcisi sunt? Dixitque Samson ad patrem suum: Hanc mihi accipe: quia placuit oculis meis.
   <font size="2">
    4
   </font>
   Parentes autem eius nesciebant quod res a Domino fieret, et quaereret occasionem contra Philisthiim: eo enim tempore Philisthiim dominabantur Israeli.
  </p>
  <p>
   <font size="2">
    5
   </font>
   Descendit itaque Samson cum patre suo et matre in Thamnatha. Cumque venissent ad vineas oppidi, apparuit catulus leonis saevus, et rugiens, et occurrit ei.
   <font size="2">
    6
   </font>
   Irruit autem spiritus Domini in Samson, et dilaceravit leonem, quasi haedum in frustra discerpens, nihil omnino habens in manu: et hoc patri et matri noluit indicare.
   <font size="2">
    7
   </font>
   Descenditque et locutus est mulieri, quae placuerat oculis eius.
   <font size="2">
    8
   </font>
   Et post aliquot dies revertens ut acciperet eam, declinavit ut videret cadaver leonis, et ecce examen apum in ore leonis erat ac favus mellis.
   <font size="2">
    9
   </font>
   Quem cum sumpsisset in manibus comedebat in via: veniensque ad patrem suum et matrem, dedit eis partem, qui et ipsi comederunt: nec tamen eis voluit indicare quod mel de corpore leonis assumpserat.
  </p>
  <p>
   <font size="2">
    10
   </font>
   Descendit itaque pater eius ad mulierem, et fecit filio suo Samson convivium: sic enim iuvenes facere consueverant.
   <font size="2">
    11
   </font>
   Cum ergo cives loci illius vidissent eum, dederunt ei sodales triginta ut essent cum eo.
   <font size="2">
    12
   </font>
   Quibus locutus est Samson: Proponam vobis problema: quod si solveritis mihi intra septem dies convivii, dabo vobis triginta sindones, et totidem tunicas:
   <font size="2">
    13
   </font>
   sin autem non potueritis solvere, vos dabitis mihi triginta sindones, et eiusdem numeri tunicas. Qui responderunt ei: Propone problema, ut audiamus.
   <font size="2">
    14
   </font>
   Dixitque eis: De comedente exivit cibus, et de forti egressa est dulcedo.
  </p>
  <p>
   Nec potuerunt per tres dies propositionem solvere.
   <font size="2">
    15
   </font>
   Cumque adesset dies septimus, dixerunt ad uxorem Samson: Blandire viro tuo et suade ei ut indicet tibi quid significet problema: quod si facere nolueris, incendemus te, et domum patris tui: an idcirco vocastis nos ad nuptias ut spoliaretis?
   <font size="2">
    16
   </font>
   Quae fundebat apud Samson lacrimas, et quaerebatur, dicens: Odisti me, et non diligis: idcirco problema, quod proposuisti filiis populi mei, non vis mihi exponere. At ille respondit: Patri meo et matri nolui dicere: et tibi indicare potero?
   <font size="2">
    17
   </font>
   Septem igitur diebus convivii flebat ante eum: tandemque die septimo cum ei esset molesta, exposuit. Quae statim indicavit civibus suis.
   <font size="2">
    18
   </font>
   Et illi dixerunt ei die septimo ante solis occubitum: Quid dulcius melle, et quid fortius leone? Qui ait ad eos: Si non arassetis in vitula mea, non invenissetis propositionem meam.
  </p>
  <p>
   <font size="2">
    19
   </font>
   Irruit itaque in eum spiritus Domini, descenditque Ascalonem, et percussit ibi triginta viros: quorum ablatas vestes dedit iis qui problema solverant. Iratusque nimis ascendit in domum patris sui:
   <font size="2">
    20
   </font>
   uxor autem eius accepit maritum unum de amicis eius et pronubis.
  </p>
  <p>
   <a name="15">
   </a>
   [15]
   <font size="2">
    1
   </font>
   Post aliquantulum autem temporis, cum dies triticeae messis instarent, venit Samson, invisere volens uxorem suam, et attulit ei haedum de capris. Cumque cubiculum eius solito vellet intrare, prohibuit eum pater illius, dicens:
   <font size="2">
    2
   </font>
   Putavi quod odisses eam, et ideo tradidi illam amico tuo: sed habet sororem, quae iunior et pulchrior illa est: sit tibi pro ea uxor.
   <font size="2">
    3
   </font>
   Cui Samson respondit: Ab hac die non erit culpa in me contra Philisthaeos: faciam enim vobis mala.
   <font size="2">
    4
   </font>
   Perrexitque et cepit trecentas vulpes, caudasque earum iunxit ad caudas, et faces ligavit in medio:
   <font size="2">
    5
   </font>
   quas igne succendens, dimisit ut huc illucque discurrerent. Quae statim perrexerunt in segetes Philisthinorum. Quibus succensis, et comportatae iam fruges, et adhuc stantes in stipula, concrematae sunt, in tantum ut vineas quoque et oliveta flamma consumeret.
   <font size="2">
    6
   </font>
   Dixeruntque Philisthiim: Quis fecit hanc rem? Quibus dictum est: Samson gener Thamnathaei: quia tulit uxorem eius, et alteri tradidit, haec operatus est. Ascenderuntque Philisthiim, et combusserunt tam mulierem quam patrem eius.
   <font size="2">
    7
   </font>
   Quibus ait Samson: Licet haec feceritis, tamen adhuc ex vobis expetam ultionem, et tunc quiescam.
   <font size="2">
    8
   </font>
   Percussitque eos ingenti plaga, ita ut stupentes suram femori imponerent. Et descendens habitavit in spelunca petrae Etam.
  </p>
  <p>
   <font size="2">
    9
   </font>
   Igitur ascendentes Philisthiim in terram Iuda, castrametati sunt in loco, qui postea vocatus est Lechi, id est, Maxilla, ubi eorum effusus est exercitus.
   <font size="2">
    10
   </font>
   Dixeruntque ad eos de tribu Iuda: Cur ascendistis adversum nos? Qui responderunt: Ut ligemus Samson venimus, et reddamus ei quae in nos operatus est.
   <font size="2">
    11
   </font>
   Descenderunt ergo tria millia virorum de Iuda ad specum silicis Etam, dixeruntque ad Samson: Nescis quod Philisthiim imperent nobis? quare hoc facere voluisti? Quibus ille ait: Sicut fecerunt mihi, sic feci eis.
   <font size="2">
    12
   </font>
   Ligare, inquiunt, te venimus, et tradere in manus Philisthinorum. Quibus Samson: Iurate, ait, et spondete mihi quod non occidatis me.
   <font size="2">
    13
   </font>
   Dixerunt: Non te occidemus, sed vinctum trademus. Ligaveruntque eum duobus novis funibus, et tulerunt eum de petra Etam.
  </p>
  <p>
   <font size="2">
    14
   </font>
   Qui cum venisset ad locum Maxillae, et Philisthiim vociferantes occurrissent ei, irruit spiritus Domini in eum: et sicut solent ad odorem ignis lina consumi, ita vincula quibus ligatus erat, dissipata sunt et soluta.
  </p>
  <p>
   <font size="2">
    15
   </font>
   Inventamque maxillam, id est, mandibulam asini, quae iacebat, arripiens interfecit in ea mille viros,
   <font size="2">
    16
   </font>
   et ait: In maxilla asini, in mandibula pulli asinarum delevi eos, et percussi mille viros.
  </p>
  <p>
   <font size="2">
    17
   </font>
   Cumque haec verba canens complesset, proiecit mandibulam de manu, et vocavit nomen loci illius Ramathlechi, quod interpretatur, Elevatio maxillae.
   <font size="2">
    18
   </font>
   Sitiensque valde, clamavit ad Dominum, et ait: Tu dedisti in manu servi tui salutem hanc maximam atque victoriam: en siti morior, incidamque in manus incircumcisorum.
   <font size="2">
    19
   </font>
   Aperuit itaque Dominus molarem dentem in maxilla asini, et egressae sunt ex eo aquae. Quibus haustis, refocillavit spiritum, et vires recepit. Idcirco appellatum est nomen loci illius, Fons invocantis de maxilla, usque in praesentem diem.
  </p>
  <p>
   <font size="2">
    20
   </font>
   Iudicavitque Israel in diebus Philisthiim viginti annis.
  </p>
  <p>
   <a name="16">
   </a>
   [16]
   <font size="2">
    1
   </font>
   Abiit quoque in Gazam, et vidit ibi mulierem meretricem, ingressusque est ad eam.
   <font size="2">
    2
   </font>
   Quod cum audissent Philisthiim, et percrebruisset apud eos, intrasse urbem Samson, circumdederunt eum, positis in porta civitatis custodibus: et ibi tota nocte cum silentio praestolantes, ut facto mane exeuntem occiderent.
   <font size="2">
    3
   </font>
   Dormivit autem Samson usque ad medium noctem: et inde consurgens, apprehendit ambas portae fores cum postibus suis et sera, impositasque humeris suis portavit ad verticem montis, qui respicit Hebron.
  </p>
  <p>
   <font size="2">
    4
   </font>
   Post haec amavit mulierem, quae habitabat in valle Sorec, et vocabatur Dalila.
   <font size="2">
    5
   </font>
   Veneruntque ad eam principes Philisthinorum, atque dixerunt: Decipe eum, et disce ab illo, in quo habeat tantam fortitudinem, et quomodo eam superare valeamus, et vinctum affligere: quod si feceris, dabimus tibi singuli mille et centum argenteos.
  </p>
  <p>
   <font size="2">
    6
   </font>
   Locuta est ergo Dalila ad Samson: Dic mihi, obsecro, in quo sit tua maxima fortitudo, et quid sit quo ligatus erumpere nequeas?
   <font size="2">
    7
   </font>
   Cui respondit Samson: Si septem nerviceis funibus necdum siccis, et adhuc humentibus, ligatus fuero, infirmus ero ut ceteri homines.
   <font size="2">
    8
   </font>
   Attuleruntque ad eam satrapae Philisthinorum septem funes, ut dixerat: quibus vinxit eam,
   <font size="2">
    9
   </font>
   latentibus apud se insidiis, et in cubiculo finem rei expectantibus, clamavitque ad eum: Philisthiim super te, Samson. Qui rupit vincula, quomodo si rumpat quis filum de stuppae tortum putamine, cum odorem ignis acceperit: et non est cognitum in quo esset fortitudo eius.
  </p>
  <p>
   <font size="2">
    10
   </font>
   Dixitque ad eum Dalila: Ecce illusisti mihi, et falsum locutus es: saltem nunc indica mihi quo ligari debeas.
   <font size="2">
    11
   </font>
   Cui ille respondit: Si ligatus fuero novis funibus, qui numquam fuerunt in opere, infirmus ero, et aliorum hominum similis.
   <font size="2">
    12
   </font>
   Quibus rursum Dalila vinxit eum, et clamavit: Philisthiim super te, Samson: in cubiculo insidiis praeparatis. Qui ita rupit vincula quasi fila telarum.
  </p>
  <p>
   <font size="2">
    13
   </font>
   Dixitque Dalila rursum ad eum: Usquequo decipis me, et falsum loqueris? ostende quo vinciri debeas. Cui respondit Samson: Si septem crines capitis mei cum licio plexueris, et clavum his circumligatum terrae fixeris, infirmus ero.
   <font size="2">
    14
   </font>
   Quod cum fecisset Dalila, dixit ad eum: Philisthiim super te, Samson. Qui consurgens de somno extraxit clavum cum crinibus et licio.
  </p>
  <p>
   <font size="2">
    15
   </font>
   Dixitque ad eum Dalila: Quomodo dicis quod amas me, cum animus tuus non sit mecum? Per tres vices mentitus es mihi, et noluisti dicere in quo sit maxima fortitudo tua.
   <font size="2">
    16
   </font>
   Cumque molesta esset ei, et per multos dies iugiter adhaereret, spatium ad quietem non tribuens, defecit anima eius, et ad mortem usque lassata est.
   <font size="2">
    17
   </font>
   Tunc aperiens veritatem rei, dixit ad eam: Ferrum numquam ascendit super caput meum, quia nazaraeus, id est, consecratus Deo sum de utero matris meae: si rasum fuerit caput meum, recedet a me fortitudo mea, et deficiam, eroque sicut ceteri homines.
  </p>
  <p>
   <font size="2">
    18
   </font>
   Vidensque illa quod confessus ei esset omnem animum suum, misit ad principes Philisthinorum ac mandavit: Ascende adhuc semel, quia nunc mihi aperuit cor suum. Qui ascenderunt assumpta pecunia, quam promiserant.
   <font size="2">
    19
   </font>
   At illa dormire eum fecit super genua sua, et in sinu suo reclinare caput. Vocavitque tonsorem, et rasit septem crines eius, et coepit abigere eum, et a se repellere: statim enim ab eo fortitudo discessit.
   <font size="2">
    20
   </font>
   Dixitque: Philisthiim super te, Samson. Qui de somno consurgens, dixit in animo suo: Egrediar sicut ante feci, et me excutiam, nesciens quod recessisset ab eo Dominus.
   <font size="2">
    21
   </font>
   Quem cum apprehendissent Philisthiim, statim eruerunt oculos eius, et duxerunt Gazam vinctum catenis, et clausum in carcere molere fecerunt.
  </p>
  <p>
   <font size="2">
    22
   </font>
   Iamque capilli eius renasci coeperunt,
   <font size="2">
    23
   </font>
   principes Philisthinorum convenerunt in unum ut immolarent hostias magnificas Dagon deo suo, et epularentur, dicentes: Tradidit deus noster inimicum nostrum Samson in manus nostras.
  </p>
  <p>
   <font size="2">
    24
   </font>
   Quod etiam populus videns, laudabat deum suum, eademque dicebat: Tradidit deus noster adversarium nostrum in manus nostras, qui delevit terram nostram, et occidit plurimos.
  </p>
  <p>
   <font size="2">
    25
   </font>
   Laetantesque per convivia, sumptis iam epulis, praeceperunt ut vocaretur Samson, et ante eos luderet. Qui adductus de carcere ludebat ante eos, feceruntque eum stare inter duas columnas.
   <font size="2">
    26
   </font>
   Qui dixit puero regenti gressus suos: Dimitte me, ut tangam columnas, quibus omnis imminet domus, et recliner super eas, et paululum requiescam.
   <font size="2">
    27
   </font>
   Domus autem erat plena virorum ac mulierum, et erant ibi omnes principes Philisthinorum, ac de tecto et solario circiter tria millia utriusque sexus spectantes ludentem Samson.
   <font size="2">
    28
   </font>
   At ille invocato Domino ait: Domine Deus, memento mei, et redde mihi nunc fortitudinem pristinam, Deus meus, ut ulciscar me de hostibus meis, et pro amissione duorum luminum unam ultionem recipiam.
   <font size="2">
    29
   </font>
   Et apprehendens ambas columnas, quibus innitebatur domus, alteramque earum dextera, et alteram laeva tenens,
   <font size="2">
    30
   </font>
   ait: Moriatur anima mea cum Philisthiim. Concussisque fortiter columnis, cecidit domus super omnes principes, et ceteram multitudinem, quae ibi erat: multoque plures interfecit moriens, quam ante vivus occiderat.
   <font size="2">
    31
   </font>
   Descendentes autem fratres eius et universa cognatio, tulerunt corpus eius, et sepelierunt inter Saraa et Esthaol in sepulchro patris sui Manue: iudicavitque Israel viginti annis.
  </p>
  <p>
   <a name="17">
   </a>
   [17]
   <font size="2">
    1
   </font>
   Fuit eo tempore vir quidam de monte Ephraim nomine Michas,
   <font size="2">
    2
   </font>
   qui dixit matri suae: Mille et centum argenteos, quos separaveras tibi, et super quibus me audiente iuraveras, ecce ego habeo, et apud me sunt. Cui illa respondit: Benedictus filius meus Domino.
   <font size="2">
    3
   </font>
   Reddidit ergo eos matri suae, quae dixerat ei: Consecravi et vovi hoc argentum Domino, ut de manu mea suscipiat filius meus, et faciat sculptile atque conflatile: et nunc trado illud tibi.
   <font size="2">
    4
   </font>
   Reddidit igitur eos matri suae: quae tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo Michae.
   <font size="2">
    5
   </font>
   Qui aediculam quoque in ea deo separavit, et fecit ephod, et theraphim, id est, vestem sacerdotalem, et idola: implevitque unius filiorum suorum manum, et factus est ei sacerdos.
   <font size="2">
    6
   </font>
   In diebus illis non erat rex in Israel, sed unusquisque quod sibi rectum videbatur, hoc faciebat.
  </p>
  <p>
   <font size="2">
    7
   </font>
   Fuit quoque alter adolescens de Bethlehem Iuda, ex cognatione eius: eratque ipse Levites, et habitabat ibi.
   <font size="2">
    8
   </font>
   Egressusque de civitate Bethlehem, peregrinari voluit ubicumque sibi commodum reperisset. Cumque venisset in montem Ephraim, iter faciens, et declinasset parumper in domum Michae,
   <font size="2">
    9
   </font>
   interrogatus est ab eo under venisset. Qui respondit: Levita sum de Bethlehem Iuda, et vado ut habitem ubi potuero, et utile mihi esse perspexero.
   <font size="2">
    10
   </font>
   Dixitque Michas: Mane apud me, et esto mihi parens ac sacerdos: daboque tibi per annos singulos decem argenteos, ac vestem duplicem, et quae ad victum sunt necessaria.
   <font size="2">
    11
   </font>
   Acquievit, et mansit apud hominem, fuitque illi quasi unus de filiis.
   <font size="2">
    12
   </font>
   Implevitque Michas manum eius, et habuit puerum sacerdotem apud se:
   <font size="2">
    13
   </font>
   Nunc scio, dicens, quod benefaciet mihi Deus habenti Levitici generis sacerdotem.
  </p>
  <p>
   <a name="18">
   </a>
   [18]
   <font size="2">
    1
   </font>
   In diebus illis non erat rex in Israel, et tribus Dan quaerebat possessionem sibi, ut habitaret in ea: usque ad illum enim diem inter ceteras tribus sortem non acceperat.
   <font size="2">
    2
   </font>
   Miserunt ergo filii Dan stirpis et familiae suae quinque viros fortissimos de Saraa et Esthaol, ut explorarent terram, et diligenter inspicerent: dixeruntque eis: Ite, et considerate terram. Qui cum pergentes venissent in montem Ephraim, et intrassent domum Michae, requieverunt ibi:
   <font size="2">
    3
   </font>
   et agnoscentes vocem adolescentis Levitae, utentesque illius diversorio, dixerunt ad eum: Quis te huc adducit? quid hic agis? quam ob causam huc venire voluisti?
   <font size="2">
    4
   </font>
   Qui respondit eis: Haec et haec praestitit mihi Michas, et me mercede conduxit, ut sim ei sacerdos.
   <font size="2">
    5
   </font>
   Rogaverunt autem eum ut consuleret Dominum ut scire possent an prospero itinere pergerent, et res haberet effectum.
   <font size="2">
    6
   </font>
   Qui respondit eis: Ite in pace: Dominus respicit viam vestram, et iter quo pergitis.
  </p>
  <p>
   <font size="2">
    7
   </font>
   Euntes igitur quinque viri venerunt Lais: videruntque populum habitantem in ea absque ullo timore, iuxta consuetudinem Sidoniorum, securum et quietum, nullo ei penitus resistente, magnarumque opum, et procul a Sidone atque a cunctis hominibus separatum.
  </p>
  <p>
   <font size="2">
    8
   </font>
   Reversique ad fratres suos in Saraa et Esthaol, et quid egissent sciscitantibus responderunt:
   <font size="2">
    9
   </font>
   Surgite, ascendamus ad eos: vidimus enim terram valde opulentam et uberem: nolite negligere, nolite cessare: eamus, et possideamus eam: nullus erit labor.
   <font size="2">
    10
   </font>
   Intrabimus ad securos, in regionem latissimam, tradetque nobis Dominus locum, in quo nullius rei penuria, eorum quae gignuntur in terra.
  </p>
  <p>
   <font size="2">
    11
   </font>
   Profecti igitur sunt de cognatione Dan, id est, de Saraa et Esthaol, sexcenti viri accincti armis bellicis,
   <font size="2">
    12
   </font>
   ascendentesque manserunt in Cariathiarim Iudae: qui locus ex eo tempore Castrorum Dan nomen accepit, et est post tergum Cariathiarim.
   <font size="2">
    13
   </font>
   Inde transierunt in montem Ephraim.
  </p>
  <p>
   Cumque venissent ad domum Michae,
   <font size="2">
    14
   </font>
   dixerunt quinque viri, qui prius missi fuerant ad considerandam terram Lais, ceteris fratribus suis: Nostis quod in domibus istis sit ephod, et theraphim, et sculptile, atque conflatile: videte quid vobis placeat.
   <font size="2">
    15
   </font>
   Et cum paululum declinassent, ingressi sunt domum adolescentis Levitae, qui erat in domo Michae: salutaveruntque eum verbis pacificis.
   <font size="2">
    16
   </font>
   Sexcenti autem viri ita ut erant armati, stabant ante ostium.
   <font size="2">
    17
   </font>
   At illi, qui ingressi fuerant domum iuvenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis viris fortissimis haud procul expectantibus.
   <font size="2">
    18
   </font>
   Tulerunt igitur qui intraverant sculptile, ephod, et idola, atque conflatile. Quibus dixit sacerdos: Quid facitis?
   <font size="2">
    19
   </font>
   Cui responderunt: Tace et pone digitum super os tuum: venique nobiscum, ut habeamus te patrem, ac sacerdotem. Quid tibi melius est, ut sis sacerdos in domo unius viri, an in una tribu et familia in Israel?
   <font size="2">
    20
   </font>
   Quod cum audisset, acquievit sermonibus eorum, et tulit ephod, et idola, ac sculptile, et profectus est cum eis.
  </p>
  <p>
   <font size="2">
    21
   </font>
   Qui cum pergerent, et ante se ire fecissent parvulos ac iumenta, et omne quod erat pretiosum,
   <font size="2">
    22
   </font>
   et iam a domo Michae essent procul, viri qui habitabant in aedibus Michae conclamantes secuti sunt,
   <font size="2">
    23
   </font>
   et post tergum clamare coeperunt. Qui cum respexissent, dixerunt ad Micham: Quid tibi vis? cur clamas?
   <font size="2">
    24
   </font>
   Qui respondit: Deos meos, quos mihi feci, tulistis, et sacerdotem, et omnia quae habeo, et dicitis: Quid tibi est?
   <font size="2">
    25
   </font>
   Dixeruntque ei filii Dan: Cave ne ultra loquaris ad nos, et veniant ad te viri animo concitati, et ipse cum omni domo tua pereas.
   <font size="2">
    26
   </font>
   Et sic coepto itinere perrexerunt. Videns autem Michas quod fortiores se essent, reversus est in domum suam.
  </p>
  <p>
   <font size="2">
    27
   </font>
   Sexcenti autem viri tulerunt sacerdotem, et quae supra diximus: veneruntque in Lais ad populum quiescentem atque securum, et percusserunt eos in ore gladii: urbemque incendio tradiderunt,
   <font size="2">
    28
   </font>
   nullo penitus ferente praesidium, eo quod procul habitarent a Sidone, et cum nullo hominum haberent quidquam societatis ac negotii.
  </p>
  <p>
   Erat autem civitas sita in regione Rohob: quam rursum exstruentes habitaverunt in ea,
   <font size="2">
    29
   </font>
   vocato nomine civitatis Dan, iuxta vocabulum patris sui, quem genuerat Israel, quae prius Lais dicebatur.
   <font size="2">
    30
   </font>
   Posueruntque sibi sculptile, et Ionathan filium Gersam filii Moysi, ac filios eius sacerdotes in tribu Dan, usque ad diem captivitatis suae.
   <font size="2">
    31
   </font>
   Mansitque apud eos idolum Michae omni tempore, quo fuit domus Dei in Silo.
  </p>
  <p>
   <a name="19">
   </a>
   [19]
   <font size="2">
    1
   </font>
   In diebus illis non erat rex in Israel. Fuit quidam vir Levites habitans in latere montis Ephraim, qui accepit uxorem de Bethlehem Iuda:
   <font size="2">
    2
   </font>
   quae reliquit eum, et reversa est in domum patris sui in Bethlehem, mansitque apud eum quatuor mensibus.
   <font size="2">
    3
   </font>
   Secutusque est eam vir suus, volens reconciliari ei, atque blandiri, et secum reducere, habens in comitatu puerum et duos asinos: quae suscepit eum, et introduxit in domum patris sui. Quod cum audisset socer eius, eumque vidisset, occurrit ei laetus,
   <font size="2">
    4
   </font>
   et amplexatus est hominem. Mansitque gener in domo soceri tribus diebus, comedens cum eo et bibens familiariter.
   <font size="2">
    5
   </font>
   Die autem quarto de nocte consurgens, proficisci voluit: quem tenuit socer, et ait ad eum: Gusta prius pauxillum panis, et conforta stomachum, et sic proficisceris.
   <font size="2">
    6
   </font>
   Sederuntque simul, ac comederunt et biberunt. Dixitque pater puellae ad generum suum: Quaeso te ut hodie hic maneas, pariterque laetemur.
   <font size="2">
    7
   </font>
   At ille consurgens, coepit velle proficisci. Et nihilominus obnixe eum socer tenuit, et apud se fecit manere.
   <font size="2">
    8
   </font>
   Mane autem facto, parabat Levites iter. Cui socer rursum: Oro te, inquit, ut paululum cibi capias, et assumptis viribus, donec increscat dies, postea proficiscaris. Comederunt ergo simul.
   <font size="2">
    9
   </font>
   Surrexitque adolescens, ut pergeret cum uxore sua et puero. Cui rursum locutus est socer: Considera quod dies ad occasum declivior sit, et propinquat ad vesperum: mane apud me etiam hodie, et duc laetum diem, et cras proficisceris ut vadas in domum tuam.
  </p>
  <p>
   <font size="2">
    10
   </font>
   Noluit gener acquiescere sermonibus eius: sed statim perrexit, et venit contra Iebus, quae altero nomine vocatur Ierusalem, ducens secum duos asinos onustos, et concubinam.
   <font size="2">
    11
   </font>
   Iamque erant iuxta Iebus, et dies mutabatur in noctem: dixitque puer ad dominum suum: Veni, obsecro: declinemus ad urbem Iebusaeorum, et maneamus in ea.
   <font size="2">
    12
   </font>
   Cui respondit dominus: Non ingrediar oppidum gentis alienae, quae non est de filiis Israel, sed transibo usque Gabaa:
   <font size="2">
    13
   </font>
   et cum illuc pervenero, manebimus in ea, aut certe in urbe Rama.
  </p>
  <p>
   <font size="2">
    14
   </font>
   Transierunt ergo Iebus, et coeptum carpebant iter, occubuitque eis sol iuxta Gabaa, quae est in tribu Beniamin:
   <font size="2">
    15
   </font>
   diverteruntque ad eam, ut manerent ibi. Quo cum intrassent, sedebant in platea civitatis, et nullus eos recipere voluit hospitio.
   <font size="2">
    16
   </font>
   Et ecce, apparuit homo senex, revertens de agro et de opere suo vesperi, qui et ipse de monte erat Ephraim, et peregrinus habitabat in Gabaa: homines autem regionis illius erant filii Iemini.
   <font size="2">
    17
   </font>
   Elevatisque oculis, vidit senex sedentem hominem cum sarcinulis suis in platea civitatis, et dixit ad eum: Unde venis? et quo vadis?
   <font size="2">
    18
   </font>
   Qui respondit ei: Profecti sumus de Bethlehem Iuda, et pergimus ad locum nostrum, qui est in latere montis Ephraim, unde ieramus in Bethlehem: et nunc vadimus ad domum Dei, nullusque sub tectum suum nos vult recipere,
   <font size="2">
    19
   </font>
   habentes paleas et foenum in asinorum pabulum, et panem ac vinum in meos et ancillae tuae usus, et pueri qui mecum est: nulla re indigemus nisi hospitio.
   <font size="2">
    20
   </font>
   Cui respondit senex: Pax tecum sit, ego praebebo omnia quae necessaria sunt: tantum, quaeso, ne in platea maneas.
   <font size="2">
    21
   </font>
   Introduxitque eum in domum suam, et pabulum asinis praebuit: ac postquam laverunt pedes suos, recepit eos in convivium.
  </p>
  <p>
   <font size="2">
    22
   </font>
   Illis epulantibus, et post laborem itineris cibo et potu reficientibus corpora, venerunt viri civitatis illius, filii Belial (id est, absque iugo), et circumdantes domum senis, fores pulsare coeperunt, clamantes ad dominum domus, atque dicentes: Educ virum, qui ingressus est domum tuam, ut abutamur eo.
   <font size="2">
    23
   </font>
   Egressusque est ad eos senex, et ait: Nolite, fratres, nolite facere malum hoc, quia ingressus est homo hospitium meum: et cessate ab hac stultitia.
   <font size="2">
    24
   </font>
   Habeo filiam virginem, et hic homo habet concubinam: educam eas ad vos, ut humilietis eas, et vestram libidinem compleatis: tantum, obsecro, ne scelus hoc contra naturam operemini in virum.
   <font size="2">
    25
   </font>
   Nolebant acquiescere sermonibus illius: quod cernens homo, eduxit ad eos concubinam suam, et eis tradidit illudendam: qua cum tota nocte abusi essent, dimiserunt eam mane.
   <font size="2">
    26
   </font>
   At mulier, recedentibus tenebris, venit ad ostium domus, ubi manebat dominus suus, et ibi corruit.
   <font size="2">
    27
   </font>
   Mane facto, surrexit homo, et aperuit ostium, ut coeptam expleret viam: et ecce concubina eius iacebat ante ostium sparsis in limine manibus.
   <font size="2">
    28
   </font>
   Cui ille, putans eam quiescere, loquebatur: Surge, et ambulemus. Qua nihil respondente, intelligens quod erat mortua, tulit eam, et imposuit asino, reversusque est in domum suam.
   <font size="2">
    29
   </font>
   Quam cum esset ingressus, arripuit gladium, et cadaver uxoris cum ossibus suis in duodecim partes ac frustra concidens, misit in omnes terminos Israel.
   <font size="2">
    30
   </font>
   Quod cum vidissent singuli, conclamabant: Numquam res talis facta est in Israel ex eo die, quo ascenderunt patres nostri de Aegypto, usque in praesens tempus: ferte sententiam, et in commune decernite quid facto opus sit.
  </p>
  <p>
   <a name="20">
   </a>
   [20]
   <font size="2">
    1
   </font>
   Egressi itaque sunt omnes filii Israel, et pariter congregati, quasi vir unus, de Dan usque Bersabee, et terra Galaad, ad Dominum in Maspha.
   <font size="2">
    2
   </font>
   Omnesque anguli populorum, et cunctae tribus Israel in ecclesiam populi Dei convenerunt, quadringenta millia peditum pugnatorum.
   <font size="2">
    3
   </font>
   (Nec latuit filios Beniamin quod ascendissent filii Israel in Maspha.) Interrogatusque Levita, maritus mulieris interfectae, quomodo tantum scelus perpetratum esset,
   <font size="2">
    4
   </font>
   respondit: Veni in Gabaa Beniamin cum uxore mea, illucque diverti:
   <font size="2">
    5
   </font>
   et ecce homines civitatis illius circumdederunt nocte domum, in qua manebam, volentes me occidere, et uxorem meam incredibili furore libidinis vexantes, denique mortua est.
   <font size="2">
    6
   </font>
   Quam arreptam, in frustra concidi, misique partes in omnes terminos possessionis vestrae: quia numquam tantum nefas, et tam grande piaculum factum est in Israel.
   <font size="2">
    7
   </font>
   Adestis, omnes filii Israel: decernite quid facere debeatis.
  </p>
  <p>
   <font size="2">
    8
   </font>
   Stansque omnis populus, quasi unius hominis sermone respondit: Non recedemus in tabernacula nostra, nec suam quisquam intrabit domum:
   <font size="2">
    9
   </font>
   sed hoc contra Gabaa in commune faciamus.
   <font size="2">
    10
   </font>
   Decem viri eligantur e centum ex omnibus tribubus Israel, et centum de mille, et mille de decem millibus, ut comportent exercitui cibaria, et possimus pugnare contra Gabaa Beniamin, et reddere ei pro scelere, quod meretur.
   <font size="2">
    11
   </font>
   Convenitque universus Israel ad civitatem, quasi homo unus eadem mente, unoque consilio.
   <font size="2">
    12
   </font>
   Et miserunt nuntios ad omnem tribum Beniamin, qui dicerent: Cur tantum nefas in vobis repertum est?
   <font size="2">
    13
   </font>
   Tradite homines de Gabaa, qui hoc flagitium perpetrarunt, ut moriantur, et auferatur malum de Israel.
  </p>
  <p>
   Qui noluerunt fratrum suorum filiorum Israel audire mandatum:
   <font size="2">
    14
   </font>
   sed ex cunctis urbibus, quae sortis suae erant, convenerunt in Gabaa, ut illis ferrent auxilium, et contra universum populum Israel dimicarent.
   <font size="2">
    15
   </font>
   Inventique sunt viginti quinque millia de Beniamin educentium gladium, praeter habitatores Gabaa,
   <font size="2">
    16
   </font>
   qui septingenti erant viri fortissimi, ita sinistra ut dextra praeliantes: et sic fundis lapides ad certum iacientes, ut capillum quoque possent percutere, et nequaquam in alteram partem ictus lapidis deferretur.
  </p>
  <p>
   <font size="2">
    17
   </font>
   Virorum quoque Israel, absque filiis Beniamin, inventa sunt quadringenta millia educentium gladium, et paratorum ad pugnam.
   <font size="2">
    18
   </font>
   Qui surgentes venerunt in domum Dei, hoc est, in Silo: consulueruntque Deum, atque dixerunt: Quis erit in exercitu nostro princeps certaminis contra filios Beniamin? Quibus respondit Dominus: Iudas sit dux vester.
  </p>
  <p>
   <font size="2">
    19
   </font>
   Statimque filii Israel surgentes mane, castrametati sunt iuxta Gabaa:
   <font size="2">
    20
   </font>
   et inde procedentes ad pugnam contra Beniamin, urbem oppugnare coeperunt.
   <font size="2">
    21
   </font>
   Egressique filii Beniamin de Gabaa, occiderunt de filiis Israel die illo viginti duo millia virorum.
   <font size="2">
    22
   </font>
   Rursum filii Israel et fortitudine et numero confidentes, in eodem loco, in quo prius certaverant, aciem direxerunt:
   <font size="2">
    23
   </font>
   ita tamen ut prius ascenderent et flerent coram Domino usque ad noctem, consulerentque eum, et dicerent: Debeo ultra procedere ad dimicandum contra filios Beniamin fratres meos, an non? Quibus ille respondit: Ascendite ad eos, et inite certamen.
   <font size="2">
    24
   </font>
   Cumque filii Israel altera die contra filios Beniamin ad praelium processissent,
   <font size="2">
    25
   </font>
   eruperunt filii Beniamin de portis Gabaa: et occurrentes eis tanta in illos caede bacchati sunt, ut decem et octo millia virorum educentium gladium prosternerent.
  </p>
  <p>
   <font size="2">
    26
   </font>
   Quam ob rem omnes filii Israel venerunt in domum Dei, et sedentes flebant coram Domino: ieiunaveruntque die illo usque ad vesperam, et obtulerunt ei holocausta, atque pacificas victimas,
   <font size="2">
    27
   </font>
   et super statu suo interrogaverunt. Eo tempore ibi erat arca foederis Dei,
   <font size="2">
    28
   </font>
   et Phinees filius Eleazari filii Aaron praepositus domus. Consuluerunt igitur Dominum, atque dixerunt: Exire ultra debemus ad pugnam contra filios Beniamin fratres nostros, an quiescere? Quibus ait Dominus: Ascendite: cras enim tradam eos in manus vestras.
  </p>
  <p>
   <font size="2">
    29
   </font>
   Posueruntque filii Israel insidias per circuitum urbis Gabaa:
   <font size="2">
    30
   </font>
   et tertia vice, sicut semel et bis, contra Beniamin exercitum produxerunt.
   <font size="2">
    31
   </font>
   Sed et filii Beniamin audacter eruperunt de civitate, et fugientes adversarios longius persecuti sunt, ita ut vulnerarent ex eis sicut primo die et secundo, et caederent per duas semitas vertentes terga, quarum una ferebatur in Bethel et altera in Gabaa, atque prosternerent triginta circiter viros:
   <font size="2">
    32
   </font>
   putaverunt enim solito eos more cedere. Qui fugam arte simulantes inierunt consilium ut abstraherent eos de civitate, et quasi fugientes ad supradictas semitas perducerent.
   <font size="2">
    33
   </font>
   Omnes itaque filii Israel surgentes de sedibus suis, tetenderunt aciem in loco, qui vocatur Baalthamar. Insidiae quoque, quae circa urbem erant, paulatim se aperire coeperunt,
   <font size="2">
    34
   </font>
   et ab occidentali urbis parte procedere. Sed et alia decem millia virorum de universo Israel, habitatores urbis ad certamina provocabant. Ingravatumque est bellum contra filios Beniamin: et non intellexerunt quod ex omni parte illis instaret interitus.
   <font size="2">
    35
   </font>
   Percussitque eos Dominus in conspectu filiorum Israel, et interfecerunt ex eis in illo die viginti quinque millia, et centum viros, omnes bellatores et educentes gladium.
  </p>
  <p>
   <font size="2">
    36
   </font>
   Filii autem Beniamin cum se interiores esse vidissent, coeperunt fugere. Quod cernentes filii Israel, dederunt eis ad fugiendum locum, ut ad praeparatas insidias devenirent, quas iuxta urbem posuerant.
   <font size="2">
    37
   </font>
   Qui cum repente de latibulis surrexissent, et Beniamin terga caedentibus daret, ingressi sunt civitatem, et percusserunt eam in ore gladii.
   <font size="2">
    38
   </font>
   Signum autem dederant filii Israel his quos in insidiis collocaverant, ut postquam urbem cepissent, ignem accenderent: ut ascendente in altum fumo, captam urbem demonstrarent.
   <font size="2">
    39
   </font>
   Quod cum cernerent filii Israel in ipso certamine positi (putaverunt enim filii Beniamin eos fugere, et instantius persequebantur, caesis de exercitu eorum triginta viris)
   <font size="2">
    40
   </font>
   et viderent quasi columnam fumi de civitate conscendere: Beniamin quoque aspiciens retro, cum captam cerneret civitatem, et flammas in sublime ferri:
   <font size="2">
    41
   </font>
   qui prius simulaverant fugam, versa facie fortius resistebant. Quod cum vidissent filii Beniamin, in fugam versi sunt,
   <font size="2">
    42
   </font>
   et ad viam deserti ire coeperunt, illuc quoque eos adversariis persequentibus: sed et hi qui urbem succenderant, occurrerunt eis.
   <font size="2">
    43
   </font>
   Atque ita factum est, ut ex utraque parte ab hostibus caederentur, nec erat ulla requies morientium. Ceciderunt, atque prostrati sunt ad orientalem plagam urbis Gabaa.
   <font size="2">
    44
   </font>
   Fuerunt autem qui in eodem loco interfecti sunt, decem et octo millia virorum, omnes robustissimi pugnatores.
   <font size="2">
    45
   </font>
   Quod cum vidissent qui remanserant de Beniamin, fugerunt in solitudinem: et pergebant ad petram, cuius vocabulum est Remmon. In illa quoque fuga palantes, et in diversa tendentes, occiderunt quinque millia virorum. Et cum ultra tenderent, persecuti sunt eos, et interfecerunt etiam alia duo millia.
   <font size="2">
    46
   </font>
   Et sic factum est, ut omnes qui ceciderant de Beniamin in diversis locis, essent viginti quinque millia pugnatores ad bella promptissimi.
   <font size="2">
    47
   </font>
   Remanserunt itaque de omni numero Beniamin, qui evadere, et fugere in solitudinem potuerunt, sexcenti viri: sederuntque in petra Remmon mensibus quatuor.
   <font size="2">
    48
   </font>
   Regressi autem filii Israel, omnes reliquias civitatis a viris usque ad iumenta gladio percusserunt, cunctasque urbes et viculos Beniamin vorax flamma consumpsit.
  </p>
  <p>
   <a name="21">
   </a>
   [21]
   <font size="2">
    1
   </font>
   Iuraverunt quoque filii Israel in Maspha, et dixerunt: Nullus nostrum dabit filiis Beniamin de filiabus suis uxorem.
  </p>
  <p>
   <font size="2">
    2
   </font>
   Veneruntque omnes ad domum Dei in Silo, et in conspectu eius sedentes usque ad vesperam, levaverunt vocem, et magno ululatu coeperunt flere, dicentes:
   <font size="2">
    3
   </font>
   Quare, Domine Deus Israel, factum est hoc malum in populo tuo, ut hodie una tribus auferretur ex nobis?
   <font size="2">
    4
   </font>
   Altera autem die diluculo consurgentes, exstruxerunt altare: obtuleruntque ibi holocausta, et pacificas victimas, et dixerunt:
   <font size="2">
    5
   </font>
   Quis non ascendit in exercitu Domini de universis tribubus Israel? grandi enim iuramento se constrinxerant, cum essent in Maspha, interfici eos qui defuissent.
  </p>
  <p>
   <font size="2">
    6
   </font>
   Ductique poenitentia filii Israel super fratre suo Beniamin, coeperunt dicere: Ablata est tribus una de Israel:
   <font size="2">
    7
   </font>
   unde uxores accipient? omnes enim in commune iuravimus, non daturus nos his filias nostras.
   <font size="2">
    8
   </font>
   Idcirco dixerunt: Quis est de universis tribubus Israel, qui non ascendit ad Dominum in Maspha? Et ecce inventi sunt habitatores Iabes Galaad in illo exercitu non fuisse.
   <font size="2">
    9
   </font>
   (Eo quoque tempore cum essent in Silo, nullus ex eis ibi repertus est.)
   <font size="2">
    10
   </font>
   Miserunt itaque decem millia viros robustissimos, et praeceperunt eis: Ite, et percutite habitatores Iabes Galaad in ore gladii, tam uxores quam parvulos eorum.
   <font size="2">
    11
   </font>
   Et hoc erit quod observare debebitis: omne generis masculini, et mulieres, quae cognoverunt viros, interficite; virgines autem reservate.
   <font size="2">
    12
   </font>
   Inventaeque sunt de Iabes Galaad quadringentae virgines, quae nescierunt viri thorum: et adduxerunt eas ad castra in Silo, in terram Chanaan.
  </p>
  <p>
   <font size="2">
    13
   </font>
   Miseruntque nuntios ad filios Beniamin, qui erant in petra Remmon, et praeceperunt eis, ut eos susciperent in pace.
   <font size="2">
    14
   </font>
   Veneruntque filii Beniamin in illo tempore, et datae sunt eis uxores de filiabus Iabes Galaad: alias autem non repererunt, quas simili modo traderent.
  </p>
  <p>
   <font size="2">
    15
   </font>
   Universusque Israel valde doluit, et egit poenitentiam super interfectione unius tribus ex Israel.
   <font size="2">
    16
   </font>
   Dixeruntque maiores natu: Quid faciemus reliquis, qui non acceperunt uxores? omnes in Beniamin feminae conciderunt,
   <font size="2">
    17
   </font>
   et magna nobis cura, ingentique studio providendum est, ne una tribus deleatur ex Israel.
   <font size="2">
    18
   </font>
   Filias enim nostras eis dare non possumus, constricti iuramento et maledictione, qua diximus: Maledictus qui dederit de filiabus suis uxorem Beniamin.
   <font size="2">
    19
   </font>
   Ceperuntque consilium, atque dixerunt: Ecce solemnitas Domini est in Silo anniversaria, quae sita est ad septentrionem urbis Bethel, et ad orientalem plagam viae, quae de Bethel tendit ad Sichimam, et ad meridiem oppidi Lebona.
   <font size="2">
    20
   </font>
   Praeceperuntque filiis Beniamin, atque dixerunt: Ite, ad latitate in vineis.
   <font size="2">
    21
   </font>
   Cumque videritis filias Silo ad ducendos choros ex more procedere, exite repente de vineis, et rapite ex eis singuli uxores singulas, et pergite in terram Beniamin.
   <font size="2">
    22
   </font>
   Cumque venerint patres earum, ac fratres, et adversum vos queri coeperint, atque iurgari, dicemus eis: Miseremini eorum: non enim rapuerunt eas iure bellantium atque victorum: sed rogantibus ut acciperent, non dedistis, et a vestra parte peccatum est.
  </p>
  <p>
   <font size="2">
    23
   </font>
   Feceruntque filii Beniamin ut sibi fuerat imperatum: et iuxta numerum suum, rapuerunt sibi de his quae ducebant choros, uxores singulas: abieruntque in possessionem suam aedificantes urbes, et habitantes in eis.
   <font size="2">
    24
   </font>
   Filii quoque Israel reversi sunt per tribus et familias in tabernacula sua.
  </p>
  <p>
   <font size="2">
    25
   </font>
   In diebus illis non erat rex in Israel: sed unusquisque quod sibi rectum videbatur, hoc faciebat.
  </p>
  <p class="border">
  </p>
 </body>
</div>