<div>
 Matthew
 <body>
  <p class="pagehead">
   EVANGELIUM SECUNDUM MATTHAEUM
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="1">
    1
   </font>
   Liber generationis Iesu Christi filii David filii Abraham.
   <font size="1">
    2
   </font>
   Abraham genuit Isaac, Isaac autem genuit Iacob, Iacob autem genuit Iudam et fratres eius,
   <font size="1">
    3
   </font>
   Iudas autem genuit Phares et Zara de Thamar, Phares autem genuit Esrom, Esrom autem genuit Aram,
   <font size="1">
    4
   </font>
   Aram autem genuit Aminadab, Aminadab autem genuit Naasson, Naasson autem genuit Salmon,
   <font size="1">
    5
   </font>
   Salmon autem genuit Booz de Rahab, Booz autem genuit Obed ex Ruth, Obed autem genuit Iesse,
   <font size="1">
    6
   </font>
   Iesse autem genuit David regem.
  </p>
  <p>
   David autem genuit Salomonem ex ea, quae fuit Uriae,
   <font size="1">
    7
   </font>
   Salomon autem genuit Roboam, Roboam autem genuit Abiam, Abia autem genuit Asa,
   <font size="1">
    8
   </font>
   Asa autem genuit Iosaphat, Iosaphat autem genuit Ioram, Ioram autem genuit Oziam,
   <font size="1">
    9
   </font>
   Ozias autem genuit Ioatham, Ioatham autem genuit Achaz, Achaz autem genuit Ezechiam,
   <font size="1">
    10
   </font>
   Ezechias autem genuit Manassen, Manasses autem genuit Amon, Amon autem genuit Iosiam,
   <font size="1">
    11
   </font>
   Iosias autem genuit Iechoniam et fratres eius in transmigratione Babylonis.
  </p>
  <p>
   <font size="1">
    12
   </font>
   Et post transmigrationem Babylonis Iechonias genuit Salathiel, Salathiel autem genuit Zorobabel,
   <font size="1">
    13
   </font>
   Zorobabel autem genuit Abiud, Abiud autem genuit Eliachim, Eliachim autem genuit Azor,
   <font size="1">
    14
   </font>
   Azor autem genuit Sadoc, Sadoc autem genuit Achim, Achim autem genuit Eliud,
   <font size="1">
    15
   </font>
   Eliud autem genuit Eleazar, Eleazar autem genuit Matthan, Matthan autem genuit Iacob,
   <font size="1">
    16
   </font>
   Iacob autem genuit Ioseph virum Mariae, de qua natus est Iesus, qui vocatur Christus.
  </p>
  <p>
   <font size="1">
    17
   </font>
   Omnes ergo generationes ab Abraham usque ad David generationes quattuordecim; et a David usque ad transmigrationem Babylonis generationes quattuordecim; et a transmigratione Babylonis usque ad Christum generationes quattuordecim.
  </p>
  <p>
   <font size="1">
    18
   </font>
   Iesu Christi autem generatio sic erat. Cum esset desponsata mater eius Maria Ioseph, antequam convenirent inventa est in utero habens de Spiritu Sancto.
   <font size="1">
    19
   </font>
   Ioseph autem vir eius, cum esset iustus et nollet eam traducere, voluit occulte dimittere eam.
   <font size="1">
    20
   </font>
   Haec autem eo cogitante, ecce angelus Domini in somnis apparuit ei dicens: "Ioseph fili David, noli timere accipere Mariam coniugem tuam. Quod enim in ea natum est, de Spiritu Sancto est;
   <font size="1">
    21
   </font>
   pariet autem filium, et vocabis nomen eius Iesum: ipse enim salvum faciet populum suum a peccatis eorum".
  </p>
  <p>
   <font size="1">
    22
   </font>
   Hoc autem totum factum est, ut adimpleretur id, quod dictum est a Domino per prophetam dicentem:
   <font size="1">
    23
   </font>
   "Ecce, virgo in utero habebit et pariet filium, et vocabunt nomen eius Emmanuel", quod est interpretatum Nobiscum Deus.
   <font size="1">
    24
   </font>
   Exsurgens autem Ioseph a somno fecit, sicut praecepit ei angelus Domini, et accepit coniugem suam;
   <font size="1">
    25
   </font>
   et non cognoscebat eam, donec peperit filium, et vocavit nomen eius Iesum.
  </p>
  <p>
   <a name="2">
   </a>
   [2]
   <font size="1">
    1
   </font>
   Cum autem natus esset Iesus in Bethlehem Iudaeae in diebus Herodis regis, ecce Magi ab oriente venerunt Hierosolymam
   <font size="1">
    2
   </font>
   dicentes: "Ubi est, qui natus est, rex Iudaeorum? Vidimus enim stellam eius in oriente et venimus adorare eum".
   <font size="1">
    3
   </font>
   Audiens autem Herodes rex turbatus est et omnis Hierosolyma cum illo;
   <font size="1">
    4
   </font>
   et congregans omnes principes sacerdotum et scribas populi, sciscitabatur ab eis ubi Christus nasceretur.
   <font size="1">
    5
   </font>
   At illi dixerunt ei: "In Bethlehem Iudaeae. Sic enim scriptum est per prophetam:
   <font size="1">
    6
   </font>
   "Et tu, Bethlehem terra Iudae, nequaquam minima es in principibus Iudae; ex te enim exiet dux, qui reget populum meum Israel".
  </p>
  <p>
   <font size="1">
    7
   </font>
   Tunc Herodes, clam vocatis Magis, diligenter didicit ab eis tempus stellae, quae apparuit eis;
   <font size="1">
    8
   </font>
   et mittens illos in Bethlehem dixit: "Ite et interrogate diligenter de puero; et cum inveneritis, renuntiate mihi, ut et ego veniens adorem eum".
   <font size="1">
    9
   </font>
   Qui cum audissent regem, abierunt. Et ecce stella, quam viderant in oriente, antecedebat eos, usque dum veniens staret supra, ubi erat puer.
   <font size="1">
    10
   </font>
   Videntes autem stellam gavisi sunt gaudio magno valde.
   <font size="1">
    11
   </font>
   Et intrantes domum viderunt puerum cum Maria matre eius, et procidentes adoraverunt eum; et apertis thesauris suis, obtulerunt ei munera, aurum et tus et myrrham.
   <font size="1">
    12
   </font>
   Et responso accepto in somnis, ne redirent ad Herodem, per aliam viam reversi sunt in regionem suam.
  </p>
  <p>
   <font size="1">
    13
   </font>
   Qui cum recessissent, ecce angelus Domini apparet in somnis Ioseph dicens: "Surge et accipe puerum et matrem eius et fuge in Aegyptum et esto ibi, usque dum dicam tibi; futurum est enim ut Herodes quaerat puerum ad perdendum eum".
   <font size="1">
    14
   </font>
   Qui consurgens accepit puerum et matrem eius nocte et recessit in Aegyptum
   <font size="1">
    15
   </font>
   et erat ibi usque ad obitum Herodis, ut adimpleretur, quod dictum est a Domino per prophetam dicentem: "Ex Aegypto vocavi filium meum".
  </p>
  <p>
   <font size="1">
    16
   </font>
   Tunc Herodes videns quoniam illusus esset a Magis, iratus est valde et mittens occidit omnes pueros, qui erant in Bethlehem et in omnibus finibus eius, a bimatu et infra, secundum tempus, quod exquisierat a Magis.
   <font size="1">
    17
   </font>
   Tunc adimpletum est, quod dictum est per Ieremiam prophetam dicentem:
  </p>
  <p>
   <font size="1">
    18
   </font>
   "Vox in Rama audita est,
      ploratus et ululatus multus:
      Rachel plorans filios suos,
      et noluit consolari, quia non sunt".
  </p>
  <p>
   <font size="1">
    19
   </font>
   Defuncto autem Herode, ecce apparet angelus Domini in somnis Ioseph in Aegypto
   <font size="1">
    20
   </font>
   dicens: "Surge et accipe puerum et matrem eius et vade in terram Israel; defuncti sunt enim, qui quaerebant animam pueri".
   <font size="1">
    21
   </font>
   Qui surgens accepit puerum et matrem eius et venit in terram Israel.
   <font size="1">
    22
   </font>
   Audiens autem quia Archelaus regnaret in Iudaea pro Herode patre suo, timuit illuc ire; et admonitus in somnis, secessit in partes Galilaeae
   <font size="1">
    23
   </font>
   et veniens habitavit in civitate, quae vocatur Nazareth, ut adimpleretur, quod dictum est per Prophetas: "Nazaraeus vocabitur".
  </p>
  <p>
   <a name="3">
   </a>
   [3]
   <font size="1">
    1
   </font>
   In diebus autem illis venit Ioannes Baptista praedicans in deserto Iudaeae
   <font size="1">
    2
   </font>
   et dicens: "Paenitentiam agite; appropinquavit enim regnum caelorum".
   <font size="1">
    3
   </font>
   Hic est enim, qui dictus est per Isaiam prophetam dicentem:
  </p>
  <p>
   "Vox clamantis in deserto:
      "Parate viam Domini,
      rectas facite semitas eius!".
  </p>
  <p>
   <font size="1">
    4
   </font>
   Ipse autem Ioannes habebat vestimentum de pilis cameli et zonam pelliceam circa lumbos suos; esca autem eius erat locustae et mel silvestre.
  </p>
  <p>
   <font size="1">
    5
   </font>
   Tunc exibat ad eum Hierosolyma et omnis Iudaea et omnis regio circa Iordanem,
   <font size="1">
    6
   </font>
   et baptizabantur in Iordane flumine ab eo, confitentes peccata sua.
   <font size="1">
    7
   </font>
   Videns autem multos pharisaeorum et sadducaeorum venientes ad baptismum suum, dixit eis: "Progenies viperarum, quis demonstravit vobis fugere a futura ira?
   <font size="1">
    8
   </font>
   Facite ergo fructum dignum paenitentiae
   <font size="1">
    9
   </font>
   et ne velitis dicere intra vos: "Patrem habemus Abraham"; dico enim vobis quoniam potest Deus de lapidibus istis suscitare Abrahae filios.
   <font size="1">
    10
   </font>
   Iam enim securis ad radicem arborum posita est; omnis ergo arbor, quae non facit fructum bonum, exciditur et in ignem mittitur.
   <font size="1">
    11
   </font>
   Ego quidem vos baptizo in aqua in paenitentiam; qui autem post me venturus est, fortior me est, cuius non sum dignus calceamenta portare; ipse vos baptizabit in Spiritu Sancto et igni,
   <font size="1">
    12
   </font>
   cuius ventilabrum in manu sua, et permundabit aream suam et congregabit triticum suum in horreum, paleas autem comburet igni inexstinguibili".
  </p>
  <p>
   <font size="1">
    13
   </font>
   Tunc venit Iesus a Galilaea in Iordanem ad Ioannem, ut baptizaretur ab eo.
   <font size="1">
    14
   </font>
   Ioannes autem prohibebat eum dicens: "Ego a te debeo baptizari, et tu venis ad me?".
   <font size="1">
    15
   </font>
   Respondens autem Iesus dixit ei: "Sine modo, sic enim decet nos implere omnem iustitiam". Tunc dimittit eum.
   <font size="1">
    16
   </font>
   Baptizatus autem Iesus, confestim ascendit de aqua; et ecce aperti sunt ei caeli, et vidit Spiritum Dei descendentem sicut columbam et venientem super se.
   <font size="1">
    17
   </font>
   Et ecce vox de caelis dicens: "Hic est Filius meus dilectus, in quo mihi complacui".
  </p>
  <p>
   <a name="4">
   </a>
   [4]
   <font size="1">
    1
   </font>
   Tunc Iesus ductus est in de sertum a Spiritu, ut tentaretur a Diabolo.
   <font size="1">
    2
   </font>
   Et cum ieiunasset quadraginta diebus et quadraginta noctibus, postea esuriit.
   <font size="1">
    3
   </font>
   Et accedens tentator dixit ei: "Si Filius Dei es, dic, ut lapides isti panes fiant".
   <font size="1">
    4
   </font>
   Qui respondens dixit: "Scriptum est: "Non in pane solo vivet homo, sed in omni verbo, quod procedit de ore Dei".
  </p>
  <p>
   <font size="1">
    5
   </font>
   Tunc assumit eum Diabolus in sanctam civitatem et statuit eum supra pinnaculum templi
   <font size="1">
    6
   </font>
   et dicit ei: "Si Filius Dei es, mitte te deorsum. Scriptum est enim: "Angelis suis mandabit de te, et in manibus tollent te, ne forte offendas ad lapidem pedem tuum".
   <font size="1">
    7
   </font>
   Ait illi Iesus: "Rursum scriptum est: "Non tentabis Dominum Deum tuum".
  </p>
  <p>
   <font size="1">
    8
   </font>
   Iterum assumit eum Diabolus in montem excelsum valde et ostendit ei omnia regna mundi et gloriam eorum
   <font size="1">
    9
   </font>
   et dicit illi: "Haec tibi omnia dabo, si cadens adoraveris me".
   <font size="1">
    10
   </font>
   Tunc dicit ei Iesus: "Vade, Satanas! Scriptum est enim: "Dominum Deum tuum adorabis et illi soli servies".
  </p>
  <p>
   <font size="1">
    11
   </font>
   Tunc reliquit eum Diabolus, et ecce angeli accesserunt et ministrabant ei.
  </p>
  <p>
   <font size="1">
    12
   </font>
   Cum autem audisset quod Ioannes traditus esset, secessit in Galilaeam.
   <font size="1">
    13
   </font>
   Et relicta Nazareth, venit et habitavit in Capharnaum maritimam
   <font size="1">
    14
   </font>
   in finibus Zabulon et Nephthali, ut impleretur, quod dictum est per Isaiam prophetam dicentem:
  </p>
  <p>
   <font size="1">
    15
   </font>
   "Terra Zabulon et terra Nephthali,
      ad viam maris, trans Iordanem,
      Galilaea gentium;
   <font size="1">
    16
   </font>
   populus, qui sedebat in tenebris,
      lucem vidit magnam,
      et sedentibus in regione et umbra mortis
      lux orta est eis".
  </p>
  <p>
   <font size="1">
    17
   </font>
   Exinde coepit Iesus praedicare et dicere: "Paenitentiam agite; appropinquavit enim regnum caelorum".
  </p>
  <p>
   <font size="1">
    18
   </font>
   Ambulans autem iuxta mare Galilaeae, vidit duos fratres, Simonem, qui vocatur Petrus, et Andream fratrem eius, mittentes rete in mare; erant enim piscatores.
   <font size="1">
    19
   </font>
   Et ait illis: "Venite post me, et faciam vos piscatores hominum".
   <font size="1">
    20
   </font>
   At illi continuo, relictis retibus, secuti sunt eum.
   <font size="1">
    21
   </font>
   Et procedens inde vidit alios duos fratres, Iacobum Zebedaei et Ioannem fratrem eius, in navi cum Zebedaeo patre eorum reficientes retia sua; et vocavit eos.
   <font size="1">
    22
   </font>
   Illi autem statim, relicta navi et patre suo, secuti sunt eum.
  </p>
  <p>
   <font size="1">
    23
   </font>
   Et circumibat Iesus totam Galilaeam, docens in synagogis eorum et praedicans evangelium regni et sanans omnem languorem et omnem infirmitatem in populo.
   <font size="1">
    24
   </font>
   Et abiit opinio eius in totam Syriam; et obtulerunt ei omnes male habentes, variis languoribus et tormentis comprehensos, et qui daemonia habebant, et lunaticos et paralyticos, et curavit eos.
   <font size="1">
    25
   </font>
   Et secutae sunt eum turbae multae de Galilaea et Decapoli et Hierosolymis et Iudaea et de trans Iordanem.
  </p>
  <p>
   <a name="5">
   </a>
   [5]
   <font size="1">
    1
   </font>
   Videns autem turbas, ascendit in montem; et cum sedisset, ac cesserunt ad eum discipuli eius;
   <font size="1">
    2
   </font>
   et aperiens os suum docebat eos dicens:
  </p>
  <p>
   <font size="1">
    3
   </font>
   "Beati pauperes spiritu, quoniam ipsorum est regnum caelorum.
   <font size="1">
    4
   </font>
   Beati, qui lugent, quoniam ipsi consolabuntur.
   <font size="1">
    5
   </font>
   Beati mites, quoniam ipsi possidebunt terram.
   <font size="1">
    6
   </font>
   Beati, qui esuriunt et sitiunt iustitiam, quoniam ipsi saturabuntur.
   <font size="1">
    7
   </font>
   Beati misericordes, quia ipsi misericordiam consequentur.
   <font size="1">
    8
   </font>
   Beati mundo corde, quoniam ipsi Deum videbunt.
   <font size="1">
    9
   </font>
   Beati pacifici, quoniam filii Dei vocabuntur.
   <font size="1">
    10
   </font>
   Beati, qui persecutionem patiuntur propter iustitiam, quoniam ipsorum est regnum caelorum.
   <font size="1">
    11
   </font>
   Beati estis cum maledixerint vobis et persecuti vos fuerint et dixerint omne malum adversum vos, mentientes, propter me.
   <font size="1">
    12
   </font>
   Gaudete et exsultate, quoniam merces vestra copiosa est in caelis; sic enim persecuti sunt prophetas, qui fuerunt ante vos.
  </p>
  <p>
   <font size="1">
    13
   </font>
   Vos estis sal terrae; quod si sal evanuerit, in quo salietur? Ad nihilum valet ultra, nisi ut mittatur foras et conculcetur ab hominibus.
  </p>
  <p>
   <font size="1">
    14
   </font>
   Vos estis lux mundi. Non potest civitas abscondi supra montem posita;
   <font size="1">
    15
   </font>
   neque accendunt lucernam et ponunt eam sub modio, sed super candelabrum, ut luceat omnibus, qui in domo sunt.
   <font size="1">
    16
   </font>
   Sic luceat lux vestra coram hominibus, ut videant vestra bona opera et glorificent Patrem vestrum, qui in caelis est.
  </p>
  <p>
   <font size="1">
    17
   </font>
   Nolite putare quoniam veni solvere Legem aut Prophetas; non veni solvere, sed adimplere.
   <font size="1">
    18
   </font>
   Amen quippe dico vobis: Donec transeat caelum et terra, iota unum aut unus apex non praeteribit a Lege, donec omnia fiant.
   <font size="1">
    19
   </font>
   Qui ergo solverit unum de mandatis istis minimis et docuerit sic homines, minimus vocabitur in regno caelorum; qui autem fecerit et docuerit, hic magnus vocabitur in regno caelorum.
  </p>
  <p>
   <font size="1">
    20
   </font>
   Dico enim vobis: Nisi abundaverit iustitia vestra plus quam scribarum et pharisaeorum, non intrabitis in regnum caelorum.
  </p>
  <p>
   <font size="1">
    21
   </font>
   Audistis quia dictum est antiquis: "Non occides; qui autem occiderit, reus erit iudicio".
   <font size="1">
    22
   </font>
   Ego autem dico vobis: Omnis, qui irascitur fratri suo, reus erit iudicio; qui autem dixerit fratri suo: "Racha", reus erit concilio; qui autem dixerit: "Fatue", reus erit gehennae ignis.
   <font size="1">
    23
   </font>
   Si ergo offeres munus tuum ad altare, et ibi recordatus fueris quia frater tuus habet aliquid adversum te,
   <font size="1">
    24
   </font>
   relinque ibi munus tuum ante altare et vade, prius, reconciliare fratri tuo et tunc veniens offer munus tuum.
   <font size="1">
    25
   </font>
   Esto consentiens adversario tuo cito, dum es in via cum eo, ne forte tradat te adversarius iudici, et iudex tradat te ministro, et in carcerem mittaris.
   <font size="1">
    26
   </font>
   Amen dico tibi: Non exies inde, donec reddas novissimum quadrantem.
  </p>
  <p>
   <font size="1">
    27
   </font>
   Audistis quia dictum est: "Non moechaberis".
   <font size="1">
    28
   </font>
   Ego autem dico vobis: Omnis, qui viderit mulierem ad concupiscendum eam, iam moechatus est eam in corde suo.
   <font size="1">
    29
   </font>
   Quod si oculus tuus dexter scandalizat te, erue eum et proice abs te; expedit enim tibi, ut pereat unum membrorum tuorum, quam totum corpus tuum mittatur in gehennam.
   <font size="1">
    30
   </font>
   Et si dextera manus tua scandalizat te, abscide eam et proice abs te; expedit enim tibi, ut pereat unum membrorum tuorum, quam totum corpus tuum abeat in gehennam.
  </p>
  <p>
   <font size="1">
    31
   </font>
   Dictum est autem: "Quicumque dimiserit uxorem suam, det illi libellum repudii".
   <font size="1">
    32
   </font>
   Ego autem dico vobis: Omnis, qui dimiserit uxorem suam, excepta fornicationis causa, facit eam moechari; et, qui dimissam duxerit, adulterat.
  </p>
  <p>
   <font size="1">
    33
   </font>
   Iterum audistis quia dictum est antiquis: "Non periurabis; reddes autem Domino iuramenta tua".
   <font size="1">
    34
   </font>
   Ego autem dico vobis: Non iurare omnino, neque per caelum, quia thronus Dei est,
   <font size="1">
    35
   </font>
   neque per terram, quia scabellum est pedum eius, neque per Hierosolymam, quia civitas est magni Regis;
   <font size="1">
    36
   </font>
   neque per caput tuum iuraveris, quia non potes unum capillum album facere aut nigrum.
   <font size="1">
    37
   </font>
   Sit autem sermo vester: "Est, est", "Non, non"; quod autem his abundantius est, a Malo est.
  </p>
  <p>
   <font size="1">
    38
   </font>
   Audistis quia dictum est: "Oculum pro oculo et dentem pro dente".
   <font size="1">
    39
   </font>
   Ego autem dico vobis: Non resistere malo; sed si quis te percusserit in dextera maxilla tua, praebe illi et alteram;
   <font size="1">
    40
   </font>
   et ei, qui vult tecum iudicio contendere et tunicam tuam tollere, remitte ei et pallium;
   <font size="1">
    41
   </font>
   et quicumque te angariaverit mille passus, vade cum illo duo.
   <font size="1">
    42
   </font>
   Qui petit a te, da ei; et volenti mutuari a te, ne avertaris.
  </p>
  <p>
   <font size="1">
    43
   </font>
   Audistis quia dictum est: "Diliges proximum tuum et odio habebis inimicum tuum".
   <font size="1">
    44
   </font>
   Ego autem dico vobis: Diligite inimicos vestros et orate pro persequentibus vos,
   <font size="1">
    45
   </font>
   ut sitis filii Patris vestri, qui in caelis est, quia solem suum oriri facit super malos et bonos et pluit super iustos et iniustos.
   <font size="1">
    46
   </font>
   Si enim dilexeritis eos, qui vos diligunt, quam mercedem habetis? Nonne et publicani hoc faciunt?
   <font size="1">
    47
   </font>
   Et si salutaveritis fratres vestros tantum, quid amplius facitis? Nonne et ethnici hoc faciunt?
   <font size="1">
    48
   </font>
   Estote ergo vos perfecti, sicut Pater vester caelestis perfectus est.
  </p>
  <p>
   <a name="6">
   </a>
   [6]
   <font size="1">
    1
   </font>
   Attendite, ne iustitiam vestram faciatis coram hominibus, ut vi deamini ab eis; alioquin mercedem non habetis apud Patrem vestrum, qui in caelis est.
   <font size="1">
    2
   </font>
   Cum ergo facies eleemosynam, noli tuba canere ante te, sicut hypocritae faciunt in synagogis et in vicis, ut honorificentur ab hominibus. Amen dico vobis: Receperunt mercedem suam.
   <font size="1">
    3
   </font>
   Te autem faciente eleemosynam, nesciat sinistra tua quid faciat dextera tua,
   <font size="1">
    4
   </font>
   ut sit eleemosyna tua in abscondito, et Pater tuus, qui videt in abscondito, reddet tibi.
   <font size="1">
    5
   </font>
   Et cum oratis, non eritis sicut hypocritae, qui amant in synagogis et in angulis platearum stantes orare, ut videantur ab hominibus. Amen dico vobis: Receperunt mercedem suam.
   <font size="1">
    6
   </font>
   Tu autem cum orabis, intra in cubiculum tuum et, clauso ostio tuo, ora Patrem tuum, qui est in abscondito; et Pater tuus, qui videt in abscondito, reddet tibi.
   <font size="1">
    7
   </font>
   Orantes autem nolite multum loqui sicut ethnici; putant enim quia in multiloquio suo exaudiantur.
   <font size="1">
    8
   </font>
   Nolite ergo assimilari eis; scit enim Pater vester, quibus opus sit vobis, antequam petatis eum.
  </p>
  <p>
   <font size="1">
    9
   </font>
   Sic ergo vos orabitis:
  </p>
  <p>
   Pater noster, qui es in caelis,
      sanctificetur nomen tuum,
   <font size="1">
    10
   </font>
   adveniat regnum tuum,
      fiat voluntas tua,
      sicut in caelo, et in terra.
   <font size="1">
    11
   </font>
   Panem nostrum supersubstantialem da nobis hodie;
   <font size="1">
    12
   </font>
   et dimitte nobis debita nostra,
      sicut et nos dimittimus debitoribus nostris;
   <font size="1">
    13
   </font>
   et ne inducas nos in tentationem,
      sed libera nos a Malo.
  </p>
  <p>
   <font size="1">
    14
   </font>
   Si enim dimiseritis hominibus peccata eorum, dimittet et vobis Pater vester caelestis;
   <font size="1">
    15
   </font>
   si autem non dimiseritis hominibus, nec Pater vester dimittet peccata vestra.
  </p>
  <p>
   <font size="1">
    16
   </font>
   Cum autem ieiunatis, nolite fieri sicut hypocritae tristes; demoliuntur enim facies suas, ut pareant hominibus ieiunantes. Amen dico vobis: Receperunt mercedem suam.
   <font size="1">
    17
   </font>
   Tu autem cum ieiunas, unge caput tuum et faciem tuam lava,
   <font size="1">
    18
   </font>
   ne videaris hominibus ieiunans sed Patri tuo, qui est in abscondito; et Pater tuus, qui videt in abscondito, reddet tibi.
   <font size="1">
    19
   </font>
   Nolite thesaurizare vobis thesauros in terra, ubi aerugo et tinea demolitur, et ubi fures effodiunt et furantur;
   <font size="1">
    20
   </font>
   thesaurizate autem vobis thesauros in caelo, ubi neque aerugo neque tinea demolitur, et ubi fures non effodiunt nec furantur;
   <font size="1">
    21
   </font>
   ubi enim est thesaurus tuus, ibi erit et cor tuum.
  </p>
  <p>
   <font size="1">
    22
   </font>
   Lucerna corporis est oculus. Si ergo fuerit oculus tuus simplex, totum corpus tuum lucidum erit;
   <font size="1">
    23
   </font>
   si autem oculus tuus nequam fuerit, totum corpus tuum tenebrosum erit. Si ergo lumen, quod in te est, tene brae sunt, tenebrae quantae erunt!
  </p>
  <p>
   <font size="1">
    24
   </font>
   Nemo potest duobus dominis servire: aut enim unum odio habebit et alterum diliget, aut unum sustinebit et alterum contemnet; non potestis Deo servire et mammonae.
  </p>
  <p>
   <font size="1">
    25
   </font>
   Ideo dico vobis: Ne solliciti sitis animae vestrae quid manducetis, neque corpori vestro quid induamini. Nonne anima plus est quam esca, et corpus quam vestimentum?
   <font size="1">
    26
   </font>
   Respicite volatilia caeli, quoniam non serunt neque metunt neque congregant in horrea, et Pater vester caelestis pascit illa. Nonne vos magis pluris estis illis?
   <font size="1">
    27
   </font>
   Quis autem vestrum cogitans potest adicere ad aetatem suam cubitum unum?
   <font size="1">
    28
   </font>
   Et de vestimento quid solliciti estis? Considerate lilia agri quomodo crescunt: non laborant neque nent.
   <font size="1">
    29
   </font>
   Dico autem vobis quoniam nec Salomon in omni gloria sua coopertus est sicut unum ex istis.
   <font size="1">
    30
   </font>
   Si autem fenum agri, quod hodie est et cras in clibanum mittitur, Deus sic vestit, quanto magis vos, modicae fidei?
   <font size="1">
    31
   </font>
   Nolite ergo solliciti esse dicentes: "Quid manducabimus?", aut: "Quid bibemus?", aut: "Quo operiemur?".
   <font size="1">
    32
   </font>
   Haec enim omnia gentes inquirunt; scit enim Pater vester caelestis quia his omnibus indigetis.
   <font size="1">
    33
   </font>
   Quaerite autem primum regnum Dei et iustitiam eius, et haec omnia adicientur vobis.
   <font size="1">
    34
   </font>
   Nolite ergo esse solliciti in crastinum; crastinus enim dies sollicitus erit sibi ipse. Sufficit diei malitia sua.
  </p>
  <p>
   <a name="7">
   </a>
   [7]
   <font size="1">
    1
   </font>
   Nolite iudicare, ut non iudice mini;
   <font size="1">
    2
   </font>
   in quo enim iudicio iudi caveritis, iudicabimini, et in qua mensura mensi fueritis, metietur vobis.
   <font size="1">
    3
   </font>
   Quid autem vides festucam in oculo fratris tui, et trabem in oculo tuo non vides?
   <font size="1">
    4
   </font>
   Aut quomodo dices fratri tuo: "Sine, eiciam festucam de oculo tuo", et ecce trabes est in oculo tuo?
   <font size="1">
    5
   </font>
   Hypocrita, eice primum trabem de oculo tuo, et tunc videbis eicere festucam de oculo fratris tui.
  </p>
  <p>
   <font size="1">
    6
   </font>
   Nolite dare sanctum canibus neque mittatis margaritas vestras ante porcos, ne forte conculcent eas pedibus suis et conversi dirumpant vos.
  </p>
  <p>
   <font size="1">
    7
   </font>
   Petite, et dabitur vobis; quaerite et invenietis; pulsate, et aperietur vobis.
   <font size="1">
    8
   </font>
   Omnis enim qui petit, accipit; et, qui quaerit, invenit; et pulsanti aperietur.
   <font size="1">
    9
   </font>
   Aut quis est ex vobis homo, quem si petierit filius suus panem, numquid lapidem porriget ei?
   <font size="1">
    10
   </font>
   Aut si piscem petierit, numquid serpentem porriget ei?
   <font size="1">
    11
   </font>
   Si ergo vos, cum sitis mali, nostis dona bona dare filiis vestris, quanto magis Pater vester, qui in caelis est, dabit bona petentibus se.
  </p>
  <p>
   <font size="1">
    12
   </font>
   Omnia ergo, quaecumque vultis ut faciant vobis homines, ita et vos facite eis; haec est enim Lex et Prophetae.
  </p>
  <p>
   <font size="1">
    13
   </font>
   Intrate per angustam portam, quia lata porta et spatiosa via, quae ducit ad perditionem, et multi sunt, qui intrant per eam;
   <font size="1">
    14
   </font>
   quam angusta porta et arta via, quae ducit ad vitam, et pauci sunt, qui inveniunt eam!
  </p>
  <p>
   <font size="1">
    15
   </font>
   Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces.
   <font size="1">
    16
   </font>
   A fructibus eorum cognoscetis eos; numquid colligunt de spinis uvas aut de tribulis ficus?
   <font size="1">
    17
   </font>
   Sic omnis arbor bona fructus bonos facit, mala autem arbor fructus malos facit;
   <font size="1">
    18
   </font>
   non potest arbor bona fructus malos facere, neque arbor mala fructus bonos facere.
   <font size="1">
    19
   </font>
   Omnis arbor, quae non facit fructum bonum, exciditur et in ignem mittitur.
   <font size="1">
    20
   </font>
   Igitur ex fructibus eorum cognoscetis eos.
  </p>
  <p>
   <font size="1">
    21
   </font>
   Non omnis, qui dicit mihi: "Domine, Domine", intrabit in regnum caelorum, sed qui facit voluntatem Patris mei, qui in caelis est.
   <font size="1">
    22
   </font>
   Multi dicent mihi in illa die: "Domine, Domine, nonne in tuo nomine prophetavimus, et in tuo nomine daemonia eiecimus, et in tuo nomine virtutes multas fecimus?".
   <font size="1">
    23
   </font>
   Et tunc confitebor illis: Numquam novi vos; discedite a me, qui operamini iniquitatem.
  </p>
  <p>
   <font size="1">
    24
   </font>
   Omnis ergo, qui audit verba mea haec et facit ea, assimilabitur viro sapienti, qui aedificavit domum suam supra petram.
   <font size="1">
    25
   </font>
   Et descendit pluvia, et venerunt flumina, et flaverunt venti et irruerunt in domum illam, et non cecidit; fundata enim erat supra petram.
  </p>
  <p>
   <font size="1">
    26
   </font>
   Et omnis, qui audit verba mea haec et non facit ea, similis erit viro stulto, qui aedificavit domum suam supra arenam.
   <font size="1">
    27
   </font>
   Et descendit pluvia, et venerunt flumina, et flaverunt venti et irruerunt in domum illam, et cecidit, et fuit ruina eius magna".
  </p>
  <p>
   <font size="1">
    28
   </font>
   Et factum est, cum consummasset Iesus verba haec, admirabantur turbae super doctrinam eius;
   <font size="1">
    29
   </font>
   erat enim docens eos sicut potestatem habens, et non sicut scribae eorum.
  </p>
  <p>
   <a name="8">
   </a>
   [8]
   <font size="1">
    1
   </font>
   Cum autem descendisset de monte, secutae sunt eum turbae multae.
   <font size="1">
    2
   </font>
   Et ecce leprosus veniens adorabat eum dicens: "Domine, si vis, potes me mundare".
   <font size="1">
    3
   </font>
   Et extendens manum, tetigit eum dicens: "Volo, mundare!"; et confestim mundata est lepra eius.
   <font size="1">
    4
   </font>
   Et ait illi Iesus: "Vide, nemini dixeris; sed vade, ostende te sacerdoti et offer munus, quod praecepit Moyses, in testimonium illis".
  </p>
  <p>
   <font size="1">
    5
   </font>
   Cum autem introisset Capharnaum, accessit ad eum centurio rogans eum
   <font size="1">
    6
   </font>
   et dicens: "Domine, puer meus iacet in domo paralyticus et male torquetur".
   <font size="1">
    7
   </font>
   Et ait illi: "Ego veniam et curabo eum".
   <font size="1">
    8
   </font>
   Et respondens centurio ait: "Domine, non sum dignus, ut intres sub tectum meum, sed tantum dic verbo, et sanabitur puer meus.
   <font size="1">
    9
   </font>
   Nam et ego homo sum sub potestate, habens sub me milites, et dico huic: "Vade", et vadit; et alii: "Veni", et venit; et servo meo: "Fac hoc", et facit".
   <font size="1">
    10
   </font>
   Audiens autem Iesus, miratus est et sequentibus se dixit: "Amen dico vobis: Apud nullum inveni tantam fidem in Israel!
   <font size="1">
    11
   </font>
   Dico autem vobis quod multi ab oriente et occidente venient et recumbent cum Abraham et Isaac et Iacob in regno caelorum;
   <font size="1">
    12
   </font>
   filii autem regni eicientur in tenebras exteriores: ibi erit fletus et stridor dentium".
   <font size="1">
    13
   </font>
   Et dixit Iesus centurioni: "Vade; sicut credidisti, fiat tibi". Et sanatus est puer in hora illa.
  </p>
  <p>
   <font size="1">
    14
   </font>
   Et cum venisset Iesus in domum Petri, vidit socrum eius iacentem et febricitantem;
   <font size="1">
    15
   </font>
   et tetigit manum eius, et dimisit eam febris; et surrexit et ministrabat ei.
   <font size="1">
    16
   </font>
   Vespere autem facto, obtulerunt ei multos daemonia habentes; et eiciebat spiritus verbo et omnes male habentes curavit,
   <font size="1">
    17
   </font>
   ut adimpleretur, quod dictum est per Isaiam prophetam dicentem:
  </p>
  <p>
   "Ipse infirmitates nostras accepit
      et aegrotationes portavit".
  </p>
  <p>
   <font size="1">
    18
   </font>
   Videns autem Iesus turbas multas circum se, iussit ire trans fretum.
   <font size="1">
    19
   </font>
   Et accedens unus scriba ait illi: "Magister, sequar te, quocumque ieris".
   <font size="1">
    20
   </font>
   Et dicit ei Iesus: "Vulpes foveas habent, et volucres caeli tabernacula, Filius autem hominis non habet, ubi caput reclinet".
  </p>
  <p>
   <font size="1">
    21
   </font>
   Alius autem de discipulis eius ait illi: "Domine, permitte me primum ire et sepelire patrem meum".
   <font size="1">
    22
   </font>
   Iesus autem ait illi: "Sequere me et dimitte mortuos sepelire mortuos suos".
  </p>
  <p>
   <font size="1">
    23
   </font>
   Et ascendente eo in naviculam, secuti sunt eum discipuli eius.
   <font size="1">
    24
   </font>
   Et ecce motus magnus factus est in mari, ita ut navicula operiretur fluctibus; ipse vero dormiebat.
   <font size="1">
    25
   </font>
   Et accesserunt et suscitaverunt eum dicentes: "Domine, salva nos, perimus!".
   <font size="1">
    26
   </font>
   Et dicit eis: "Quid timidi estis, modicae fidei?". Tunc surgens increpavit ventis et mari, et facta est tranquillitas magna.
   <font size="1">
    27
   </font>
   Porro homines mirati sunt dicentes: "Qualis est hic, quia et venti et mare oboediunt ei?".
  </p>
  <p>
   <font size="1">
    28
   </font>
   Et cum venisset trans fretum in regionem Gadarenorum, occurrerunt ei duo habentes daemonia, de monumentis exeuntes, saevi nimis, ita ut nemo posset transire per viam illam.
   <font size="1">
    29
   </font>
   Et ecce clamaverunt dicentes: "Quid nobis et tibi, Fili Dei? Venisti huc ante tempus torquere nos?".
   <font size="1">
    30
   </font>
   Erat autem longe ab illis grex porcorum multorum pascens.
   <font size="1">
    31
   </font>
   Daemones autem rogabant eum dicentes: "Si eicis nos, mitte nos in gregem porcorum".
   <font size="1">
    32
   </font>
   Et ait illis: "Ite". Et illi exeuntes abierunt in porcos; et ecce impetu abiit totus grex per praeceps in mare, et mortui sunt in aquis.
   <font size="1">
    33
   </font>
   Pastores autem fugerunt et venientes in civitatem nuntiaverunt omnia et de his, qui daemonia habuerant.
   <font size="1">
    34
   </font>
   Et ecce tota civitas exiit obviam Iesu, et viso eo rogabant, ut transiret a finibus eorum.
  </p>
  <p>
   <a name="9">
   </a>
   [9]
   <font size="1">
    1
   </font>
   Et ascendens in naviculam transfretavit et venit in civita tem suam.
   <font size="1">
    2
   </font>
   Et ecce offerebant ei paralyticum iacentem in lecto. Et videns Iesus fidem illorum, dixit paralytico: "Confide, fili; remittuntur peccata tua".
   <font size="1">
    3
   </font>
   Et ecce quidam de scribis dixerunt intra se: "Hic blasphemat".
   <font size="1">
    4
   </font>
   Et cum vidisset Iesus cogitationes eorum, dixit: "Ut quid cogitatis mala in cordibus vestris?
   <font size="1">
    5
   </font>
   Quid enim est facilius, dicere: "Dimittuntur peccata tua", aut dicere: "Surge et ambula"?
   <font size="1">
    6
   </font>
   Ut sciatis autem quoniam Filius hominis habet potestatem in terra dimittendi peccata - tunc ait paralytico - : Surge, tolle lectum tuum et vade in domum tuam".
   <font size="1">
    7
   </font>
   Et surrexit et abiit in domum suam.
   <font size="1">
    8
   </font>
   Videntes autem turbae timuerunt et glorificaverunt Deum, qui dedit potestatem talem hominibus.
  </p>
  <p>
   <font size="1">
    9
   </font>
   Et cum transiret inde Iesus, vidit hominem sedentem in teloneo, Matthaeum nomine, et ait illi: "Sequere me". Et surgens secutus est eum.
  </p>
  <p>
   <font size="1">
    10
   </font>
   Et factum est, discumbente eo in domo, ecce multi publicani et peccatores venientes simul discumbebant cum Iesu et discipulis eius.
   <font size="1">
    11
   </font>
   Et videntes pharisaei dicebant discipulis eius: "Quare cum publicanis et peccatoribus manducat magister vester?".
   <font size="1">
    12
   </font>
   At ille audiens ait: "Non est opus valentibus medico sed male habentibus.
   <font size="1">
    13
   </font>
   Euntes autem discite quid est: "Misericordiam volo et non sacrificium". Non enim veni vocare iustos sed peccatores".
  </p>
  <p>
   <font size="1">
    14
   </font>
   Tunc accedunt ad eum discipuli Ioannis dicentes: "Quare nos et pharisaei ieiunamus frequenter, discipuli autem tui non ieiunant?".
   <font size="1">
    15
   </font>
   Et ait illis Iesus: "Numquid possunt convivae nuptiarum lugere, quamdiu cum illis est sponsus? Venient autem dies, cum auferetur ab eis sponsus, et tunc ieiunabunt.
   <font size="1">
    16
   </font>
   Nemo autem immittit commissuram panni rudis in vestimentum vetus; tollit enim supplementum eius a vestimento, et peior scissura fit.
   <font size="1">
    17
   </font>
   Neque mittunt vinum novum in utres veteres, alioquin rumpuntur utres, et vinum effunditur, et utres pereunt; sed vinum novum in utres novos mittunt, et ambo conservantur".
  </p>
  <p>
   <font size="1">
    18
   </font>
   Haec illo loquente ad eos, ecce princeps unus accessit et adorabat eum dicens: "Filia mea modo defuncta est; sed veni, impone manum tuam super eam, et vivet".
   <font size="1">
    19
   </font>
   Et surgens Iesus sequebatur eum et discipuli eius.
  </p>
  <p>
   <font size="1">
    20
   </font>
   Et ecce mulier, quae sanguinis fluxum patiebatur duodecim annis, accessit retro et tetigit fimbriam vestimenti eius.
   <font size="1">
    21
   </font>
   Dicebat enim intra se: "Si tetigero tantum vestimentum eius, salva ero".
   <font size="1">
    22
   </font>
   At Iesus conversus et videns eam dixit: "Confide, filia; fides tua te salvam fecit". Et salva facta est mulier ex illa hora.
  </p>
  <p>
   <font size="1">
    23
   </font>
   Et cum venisset Iesus in domum principis et vidisset tibicines et turbam tumultuantem,
   <font size="1">
    24
   </font>
   dicebat: "Recedite; non est enim mortua puella, sed dormit". Et deridebant eum.
   <font size="1">
    25
   </font>
   At cum eiecta esset turba, intravit et tenuit manum eius, et surrexit puella.
   <font size="1">
    26
   </font>
   Et exiit fama haec in universam terram illam.
  </p>
  <p>
   <font size="1">
    27
   </font>
   Et transeunte inde Iesu, secuti sunt eum duo caeci clamantes et dicentes: "Miserere nostri, fili David!".
   <font size="1">
    28
   </font>
   Cum autem venisset domum, accesserunt ad eum caeci, et dicit eis Iesus: "Creditis quia possum hoc facere?". Dicunt ei: "Utique, Domine".
   <font size="1">
    29
   </font>
   Tunc tetigit oculos eorum dicens: "Secundum fidem vestram fiat vobis".
   <font size="1">
    30
   </font>
   Et aperti sunt oculi illorum. Et comminatus est illis Iesus dicens: "Videte, ne quis sciat".
   <font size="1">
    31
   </font>
   Illi autem exeuntes diffamaverunt eum in universa terra illa.
  </p>
  <p>
   <font size="1">
    32
   </font>
   Egressis autem illis, ecce obtulerunt ei hominem mutum, daemonium habentem.
   <font size="1">
    33
   </font>
   Et eiecto daemone, locutus est mutus. Et miratae sunt turbae dicentes: "Numquam apparuit sic in Israel!".
   <font size="1">
    34
   </font>
   Pharisaei autem dicebant: "In principe daemoniorum eicit daemones".
  </p>
  <p>
   <font size="1">
    35
   </font>
   Et circumibat Iesus civitates omnes et castella, docens in synagogis eorum et praedicans evangelium regni et curans omnem languorem et omnem infirmitatem.
   <font size="1">
    36
   </font>
   Videns autem turbas, misertus est eis, quia erant vexati et iacentes sicut oves non habentes pastorem.
   <font size="1">
    37
   </font>
   Tunc dicit discipulis suis: "Messis quidem multa, operarii autem pauci;
   <font size="1">
    38
   </font>
   rogate ergo Dominum messis, ut mittat operarios in messem suam".
  </p>
  <p>
   <a name="10">
   </a>
   [10]
   <font size="1">
    1
   </font>
   Et convocatis Duodecim di scipulis suis, dedit illis pote statem spirituum immundorum, ut eicerent eos et curarent omnem languorem et omnem infirmitatem.
   <font size="1">
    2
   </font>
   Duodecim autem apostolorum nomina sunt haec: primus Simon, qui dicitur Petrus, et Andreas frater eius, et Iacobus Zebedaei et Ioannes frater eius,
   <font size="1">
    3
   </font>
   Philippus et Bartholomaeus, Thomas et Matthaeus publicanus, Iacobus Alphaei et Thaddaeus,
   <font size="1">
    4
   </font>
   Simon Chananaeus et Iudas Iscariotes, qui et tradidit eum.
   <font size="1">
    5
   </font>
  </p>
  <p>
   Hos Duodecim misit Iesus praecipiens eis et dicens: "In viam gentium ne abieritis et in civitates Samaritanorum ne intraveritis;
   <font size="1">
    6
   </font>
   sed potius ite ad oves, quae perierunt domus Israel.
   <font size="1">
    7
   </font>
   Euntes autem praedicate dicentes: "Appropinquavit regnum caelorum".
   <font size="1">
    8
   </font>
   Infirmos curate, mortuos suscitate, leprosos mundate, daemones eicite; gratis accepistis, gratis date.
   <font size="1">
    9
   </font>
   Nolite possidere aurum neque argentum neque pecuniam in zonis vestris,
   <font size="1">
    10
   </font>
   non peram in via neque duas tunicas neque calceamenta neque virgam; dignus enim est operarius cibo suo.
  </p>
  <p>
   <font size="1">
    11
   </font>
   In quamcumque civitatem aut castellum intraveritis, interrogate quis in ea dignus sit; et ibi manete donec exeatis.
   <font size="1">
    12
   </font>
   Intrantes autem in domum, salutate eam;
   <font size="1">
    13
   </font>
   et si quidem fuerit domus digna, veniat pax vestra super eam; si autem non fuerit digna, pax vestra ad vos revertatur.
   <font size="1">
    14
   </font>
   Et quicumque non receperit vos neque audierit sermones vestros, exeuntes foras de domo vel de civitate illa, excutite pulverem de pedibus vestris.
   <font size="1">
    15
   </font>
   Amen dico vobis: Tolerabilius erit terrae Sodomorum et Gomorraeorum in die iudicii quam illi civitati.
  </p>
  <p>
   <font size="1">
    16
   </font>
   Ecce ego mitto vos sicut oves in medio luporum; estote ergo prudentes sicut serpentes et simplices sicut columbae.
   <font size="1">
    17
   </font>
   Cavete autem ab hominibus; tradent enim vos in conciliis, et in synagogis suis flagellabunt vos;
   <font size="1">
    18
   </font>
   et ad praesides et ad reges ducemini propter me in testimonium illis et gentibus.
   <font size="1">
    19
   </font>
   Cum autem tradent vos, nolite cogitare quomodo aut quid loquamini; dabitur enim vobis in illa hora quid loquamini.
   <font size="1">
    20
   </font>
   Non enim vos estis, qui loquimini, sed Spiritus Patris vestri, qui loquitur in vobis.
  </p>
  <p>
   <font size="1">
    21
   </font>
   Tradet autem frater fratrem in mortem, et pater filium; et insurgent filii in parentes et morte eos afficient.
   <font size="1">
    22
   </font>
   Et eritis odio omnibus propter nomen meum; qui autem perseveraverit in finem, hic salvus erit.
   <font size="1">
    23
   </font>
   Cum autem persequentur vos in civitate ista, fugite in aliam; amen enim dico vobis: Non consummabitis civitates Israel, donec veniat Filius hominis.
  </p>
  <p>
   <font size="1">
    24
   </font>
   Non est discipulus super magistrum nec servus super dominum suum.
   <font size="1">
    25
   </font>
   Sufficit discipulo, ut sit sicut magister eius, et servus sicut dominus eius. Si patrem familias Beelzebul vocaverunt, quanto magis domesticos eius!
  </p>
  <p>
   <font size="1">
    26
   </font>
   Ne ergo timueritis eos. Nihil enim est opertum, quod non revelabitur, et occultum, quod non scietur.
   <font size="1">
    27
   </font>
   Quod dico vobis in tenebris, dicite in lumine; et, quod in aure auditis, praedicate super tecta.
   <font size="1">
    28
   </font>
   Et nolite timere eos, qui occidunt corpus, animam autem non possunt occidere; sed potius eum timete, qui potest et animam et corpus perdere in gehenna.
   <font size="1">
    29
   </font>
   Nonne duo passeres asse veneunt? Et unus ex illis non cadet super terram sine Patre vestro.
   <font size="1">
    30
   </font>
   Vestri autem et capilli capitis omnes numerati sunt.
   <font size="1">
    31
   </font>
   Nolite ergo timere; multis passeribus meliores estis vos.
   <font size="1">
    32
   </font>
   Omnis ergo qui confitebitur me coram hominibus, confitebor et ego eum coram Patre meo, qui est in caelis;
   <font size="1">
    33
   </font>
   qui autem negaverit me coram hominibus, negabo et ego eum coram Patre meo, qui est in caelis.
  </p>
  <p>
   <font size="1">
    34
   </font>
   Nolite arbitrari quia venerim mittere pacem in terram; non veni pacem mittere sed gladium.
   <font size="1">
    35
   </font>
   Veni enim separare hominem adversus patrem suum et filiam adversus matrem suam et nurum adversus socrum suam:
   <font size="1">
    36
   </font>
   et inimici hominis domestici eius.
   <font size="1">
    37
   </font>
   Qui amat patrem aut matrem plus quam me, non est me dignus; et, qui amat filium aut filiam super me, non est me dignus;
   <font size="1">
    38
   </font>
   et, qui non accipit crucem suam et sequitur me, non est me dignus.
   <font size="1">
    39
   </font>
   Qui invenerit animam suam, perdet illam; et, qui perdiderit animam suam propter me, inveniet eam.
  </p>
  <p>
   <font size="1">
    40
   </font>
   Qui recipit vos, me recipit; et, qui me recipit, recipit eum, qui me misit.
   <font size="1">
    41
   </font>
   Qui recipit prophetam in nomine prophetae, mercedem prophetae accipiet; et, qui recipit iustum in nomine iusti, mercedem iusti accipiet.
   <font size="1">
    42
   </font>
   Et, quicumque potum dederit uni ex minimis istis calicem aquae frigidae tantum in nomine discipuli, amen dico vobis: Non perdet mercedem suam".
  </p>
  <p>
   <a name="11">
   </a>
   [11]
   <font size="1">
    1
   </font>
   Et factum est, cum consum masset Iesus praecipiens Duodecim discipulis suis, transiit inde, ut doceret et praedicaret in civitatibus eorum.
  </p>
  <p>
   <font size="1">
    2
   </font>
   Ioannes autem, cum audisset in vinculis opera Christi, mittens per discipulos suos
   <font size="1">
    3
   </font>
   ait illi: "Tu es qui venturus es, an alium exspectamus?".
   <font size="1">
    4
   </font>
   Et respondens Iesus ait illis: "Euntes renuntiate Ioanni, quae auditis et videtis:
   <font size="1">
    5
   </font>
   caeci vident et claudi ambulant, leprosi mundantur et surdi audiunt et mortui resurgunt et pauperes evangelizantur;
   <font size="1">
    6
   </font>
   et beatus est, qui non fuerit scandalizatus in me".
  </p>
  <p>
   <font size="1">
    7
   </font>
   Illis autem abeuntibus, coepit Iesus dicere ad turbas de Ioanne: "Quid existis in desertum videre? Arundinem vento agitatam?
   <font size="1">
    8
   </font>
   Sed quid existis videre? Hominem mollibus vestitum? Ecce, qui mollibus vestiuntur, in domibus regum sunt.
   <font size="1">
    9
   </font>
   Sed quid existis videre? Prophetam? Etiam, dico vobis, et plus quam prophetam.
   <font size="1">
    10
   </font>
   Hic est, de quo scriptum est: "Ecce ego mitto angelum meum ante faciem tuam, qui praeparabit viam tuam ante te".
   <font size="1">
    11
   </font>
   Amen dico vobis: Non surrexit inter natos mulierum maior Ioanne Baptista; qui autem minor est in regno caelorum, maior est illo.
   <font size="1">
    12
   </font>
   A diebus autem Ioannis Baptistae usque nunc regnum caelorum vim patitur, et violenti rapiunt illud.
   <font size="1">
    13
   </font>
   Omnes enim Prophetae et Lex usque ad Ioannem prophetaverunt;
   <font size="1">
    14
   </font>
   et si vultis recipere, ipse est Elias, qui venturus est.
   <font size="1">
    15
   </font>
   Qui habet aures, audiat.
  </p>
  <p>
   <font size="1">
    16
   </font>
   Cui autem similem aestimabo generationem istam? Similis est pueris sedentibus in foro, qui clamantes coaequalibus
   <font size="1">
    17
   </font>
   dicunt: "Cecinimus vobis, et non saltastis; lamentavimus, et non planxistis".
   <font size="1">
    18
   </font>
   Venit enim Ioannes neque manducans neque bibens, et dicunt: "Daemonium habet!";
   <font size="1">
    19
   </font>
   venit Filius hominis manducans et bibens, et dicunt: "Ecce homo vorax et potator vini, publicanorum amicus et peccatorum!". Et iustificata est sapientia ab operibus suis".
  </p>
  <p>
   <font size="1">
    20
   </font>
   Tunc coepit exprobrare civitatibus, in quibus factae sunt plurimae virtutes eius, quia non egissent paenitentiam:
   <font size="1">
    21
   </font>
   "Vae tibi, Chorazin! Vae tibi, Bethsaida! Quia si in Tyro et Sidone factae essent virtutes, quae factae sunt in vobis, olim in cilicio et cinere paenitentiam egissent.
   <font size="1">
    22
   </font>
   Verumtamen dico vobis: Tyro et Sidoni remissius erit in die iudicii quam vobis.
   <font size="1">
    23
   </font>
   Et tu, Capharnaum, numquid usque in caelum exaltaberis? Usque in infernum descendes! Quia si in Sodomis factae fuissent virtutes, quae factae sunt in te, mansissent usque in hunc diem.
   <font size="1">
    24
   </font>
   Verumtamen dico vobis: Terrae Sodomorum remissius erit in die iudicii quam tibi".
  </p>
  <p>
   <font size="1">
    25
   </font>
   In illo tempore respondens Iesus dixit: "Confiteor tibi, Pater, Domine caeli et terrae, quia abscondisti haec a sapientibus et prudentibus et revelasti ea parvulis.
   <font size="1">
    26
   </font>
   Ita, Pater, quoniam sic fuit placitum ante te.
   <font size="1">
    27
   </font>
   Omnia mihi tradita sunt a Patre meo; et nemo novit Filium nisi Pater, neque Patrem quis novit nisi Filius et cui voluerit Filius revelare.
  </p>
  <p>
   <font size="1">
    28
   </font>
   Venite ad me, omnes, qui laboratis et onerati estis, et ego reficiam vos.
   <font size="1">
    29
   </font>
   Tollite iugum meum super vos et discite a me, quia mitis sum et humilis corde, et invenietis requiem animabus vestris.
   <font size="1">
    30
   </font>
   Iugum enim meum suave, et onus meum leve est".
  </p>
  <p>
   <a name="12">
   </a>
   [12]
   <font size="1">
    1
   </font>
   In illo tempore abiit Iesus sabbatis per sata; discipuli autem eius esurierunt et coeperunt vellere spicas et manducare.
   <font size="1">
    2
   </font>
   Pharisaei autem videntes dixerunt ei: "Ecce discipuli tui faciunt, quod non licet facere sabbato".
   <font size="1">
    3
   </font>
   At ille dixit eis: "Non legistis quid fecerit David, quando esuriit, et qui cum eo erant?
   <font size="1">
    4
   </font>
   Quomodo intravit in domum Dei et panes propositionis comedit, quod non licebat ei edere neque his, qui cum eo erant, nisi solis sacerdotibus?
   <font size="1">
    5
   </font>
   Aut non legistis in Lege quia sabbatis sacerdotes in templo sabbatum violant et sine crimine sunt?
   <font size="1">
    6
   </font>
   Dico autem vobis quia templo maior est hic.
   <font size="1">
    7
   </font>
   Si autem sciretis quid est: "Misericordiam volo et non sacrificium", numquam condemnassetis innocentes.
   <font size="1">
    8
   </font>
   Dominus est enim Filius hominis sabbati".
  </p>
  <p>
   <font size="1">
    9
   </font>
   Et cum inde transisset, venit in synagogam eorum;
   <font size="1">
    10
   </font>
   et ecce homo manum habens aridam. Et interrogabant eum dicentes: "Licet sabbatis curare?", ut accusarent eum.
   <font size="1">
    11
   </font>
   Ipse autem dixit illis: "Quis erit ex vobis homo, qui habeat ovem unam et, si ceciderit haec sabbatis in foveam, nonne tenebit et levabit eam?
   <font size="1">
    12
   </font>
   Quanto igitur melior est homo ove! Itaque licet sabbatis bene facere".
   <font size="1">
    13
   </font>
   Tunc ait homini: "Extende manum tuam". Et extendit, et restituta est sana sicut altera.
   <font size="1">
    14
   </font>
   Exeuntes autem pharisaei consilium faciebant adversus eum, quomodo eum perderent.
  </p>
  <p>
   <font size="1">
    15
   </font>
   Iesus autem sciens secessit inde. Et secuti sunt eum multi, et curavit eos omnes
   <font size="1">
    16
   </font>
   et comminatus est eis, ne manifestum eum facerent,
   <font size="1">
    17
   </font>
   ut adimpleretur, quod dictum est per Isaiam prophetam dicentem:
  </p>
  <p>
   <font size="1">
    18
   </font>
   "Ecce puer meus, quem elegi,
      dilectus meus, in quo bene placuit animae meae;
      ponam Spiritum meum super eum,
      et iudicium gentibus nuntiabit.
   <font size="1">
    19
   </font>
   Non contendet neque clamabit,
      neque audiet aliquis in plateis vocem eius.
   <font size="1">
    20
   </font>
   Arundinem quassatam non confringet
      et linum fumigans non exstinguet,
      donec eiciat ad victoriam iudicium;
   <font size="1">
    21
   </font>
   et in nomine eius gentes sperabunt".
  </p>
  <p>
   <font size="1">
    22
   </font>
   Tunc oblatus est ei daemonium habens, caecus et mutus, et curavit eum, ita ut mutus loqueretur et videret.
   <font size="1">
    23
   </font>
   Et stupebant omnes turbae et dicebant: "Numquid hic est filius David?".
   <font size="1">
    24
   </font>
   Pharisaei autem audientes dixerunt: "Hic non eicit daemones nisi in Beelzebul, principe daemonum".
  </p>
  <p>
   <font size="1">
    25
   </font>
   Sciens autem cogitationes eorum dixit eis: "Omne regnum divisum contra se desolatur, et omnis civitas vel domus divisa contra se non stabit.
   <font size="1">
    26
   </font>
   Et si Satanas Satanam eicit, adversus se divisus est; quomodo ergo stabit regnum eius?
   <font size="1">
    27
   </font>
   Et si ego in Beelzebul eicio daemones, filii vestri in quo eiciunt? Ideo ipsi iudices erunt vestri.
   <font size="1">
    28
   </font>
   Si autem in Spiritu Dei ego eicio daemones, igitur pervenit in vos regnum Dei.
   <font size="1">
    29
   </font>
   Aut quomodo potest quisquam intrare in domum fortis et vasa eius diripere, nisi prius alligaverit fortem? Et tunc domum illius diripiet.
   <font size="1">
    30
   </font>
   Qui non est mecum, contra me est; et, qui non congregat mecum, spargit.
  </p>
  <p>
   <font size="1">
    31
   </font>
   Ideo dico vobis: Omne peccatum et blasphemia remittetur hominibus, Spiritus autem blasphemia non remittetur.
   <font size="1">
    32
   </font>
   Et quicumque dixerit verbum contra Filium hominis, remittetur ei; qui autem dixerit contra Spiritum Sanctum, non remittetur ei neque in hoc saeculo neque in futuro.
  </p>
  <p>
   <font size="1">
    33
   </font>
   Aut facite arborem bonam et fructum eius bonum, aut facite arborem malam et fructum eius malum: si quidem ex fructu arbor agnoscitur.
   <font size="1">
    34
   </font>
   Progenies viperarum, quomodo potestis bona loqui, cum sitis mali? Ex abundantia enim cordis os loquitur.
   <font size="1">
    35
   </font>
   Bonus homo de bono thesauro profert bona, et malus homo de malo thesauro profert mala.
   <font size="1">
    36
   </font>
   Dico autem vobis: Omne verbum otiosum, quod locuti fuerint homines, reddent rationem de eo in die iudicii:
   <font size="1">
    37
   </font>
   ex verbis enim tuis iustificaberis, et ex verbis tuis condemnaberis".
  </p>
  <p>
   <font size="1">
    38
   </font>
   Tunc responderunt ei quidam de scribis et pharisaeis dicentes: "Magister, volumus a te signum videre".
   <font size="1">
    39
   </font>
   Qui respondens ait illis: "Generatio mala et adultera signum requirit; et signum non dabitur ei, nisi signum Ionae prophetae.
   <font size="1">
    40
   </font>
   Sicut enim fuit Ionas in ventre ceti tribus diebus et tribus noctibus, sic erit Filius hominis in corde terrae tribus diebus et tribus noctibus.
   <font size="1">
    41
   </font>
   Viri Ninevitae surgent in iudicio cum generatione ista et condemnabunt eam, quia paenitentiam egerunt in praedicatione Ionae; et ecce plus quam Iona hic!
   <font size="1">
    42
   </font>
   Regina austri surget in iudicio cum generatione ista et condemnabit eam, quia venit a finibus terrae audire sapientiam Salomonis; et ecce plus quam Salomon hic!
  </p>
  <p>
   <font size="1">
    43
   </font>
   Cum autem immundus spiritus exierit ab homine, ambulat per loca arida quaerens requiem et non invenit.
   <font size="1">
    44
   </font>
   Tunc dicit: "Revertar in domum meam unde exivi"; et veniens invenit vacantem, scopis mundatam et ornatam.
   <font size="1">
    45
   </font>
   Tunc vadit et assumit secum septem alios spiritus nequiores se, et intrantes habitant ibi; et fiunt novissima hominis illius peiora prioribus. Sic erit et generationi huic pessimae".
  </p>
  <p>
   <font size="1">
    46
   </font>
   Adhuc eo loquente ad turbas, ecce mater et fratres eius stabant foris quaerentes loqui ei.
   <font size="1">
    47
   </font>
   Dixit autem ei quidam: "Ecce mater tua et fratres tui foris stant quaerentes loqui tecum".
   <font size="1">
    48
   </font>
   At ille respondens dicenti sibi ait: "Quae est mater mea, et qui sunt fratres mei?".
   <font size="1">
    49
   </font>
   Et extendens manum suam in discipulos suos dixit: "Ecce mater mea et fratres mei.
   <font size="1">
    50
   </font>
   Quicumque enim fecerit voluntatem Patris mei, qui in caelis est, ipse meus frater et soror et mater est".
  </p>
  <p>
   <a name="13">
   </a>
   [13]
   <font size="1">
    1
   </font>
   In illo die exiens Iesus de domo sedebat secus mare;
   <font size="1">
    2
   </font>
   et congregatae sunt ad eum turbae multae, ita ut in naviculam ascendens sederet, et omnis turba stabat in litore.
   <font size="1">
    3
   </font>
   Et locutus est eis multa in parabolis dicens: "Ecce exiit, qui seminat, seminare.
   <font size="1">
    4
   </font>
   Et dum seminat, quaedam ceciderunt secus viam, et venerunt volucres et comederunt ea.
   <font size="1">
    5
   </font>
   Alia autem ceciderunt in petrosa, ubi non habebant terram multam, et continuo exorta sunt, quia non habebant altitudinem terrae;
   <font size="1">
    6
   </font>
   sole autem orto, aestuaverunt et, quia non habebant radicem, aruerunt.
   <font size="1">
    7
   </font>
   Alia autem ceciderunt in spinas, et creverunt spinae et suffocaverunt ea.
   <font size="1">
    8
   </font>
   Alia vero ceciderunt in terram bonam et dabant fructum: aliud centesimum, aliud sexagesimum, aliud tricesimum.
   <font size="1">
    9
   </font>
   Qui habet aures, audiat".
  </p>
  <p>
   <font size="1">
    10
   </font>
   Et accedentes discipuli dixerunt ei: "Quare in parabolis loqueris eis?".
   <font size="1">
    11
   </font>
   Qui respondens ait illis: "Quia vobis datum est nosse mysteria regni caelorum, illis autem non est datum.
   <font size="1">
    12
   </font>
   Qui enim habet, dabitur ei, et abundabit; qui autem non habet, et quod habet, auferetur ab eo.
   <font size="1">
    13
   </font>
   Ideo in parabolis loquor eis, quia videntes non vident et audientes non audiunt neque intellegunt;
   <font size="1">
    14
   </font>
   et adimpletur eis prophetia Isaiae dicens:
  </p>
  <p>
   "Auditu audietis et non intellegetis
      et videntes videbitis et non videbitis.
   <font size="1">
    15
   </font>
   Incrassatum est enim cor populi huius,
      et auribus graviter audierunt
      et oculos suos clauserunt,
      ne quando oculis videant
      et auribus audiant
      et corde intellegant et convertantur,
      et sanem eos".
  </p>
  <p>
   <font size="1">
    16
   </font>
   Vestri autem beati oculi, quia vident, et aures vestrae, quia audiunt.
   <font size="1">
    17
   </font>
   Amen quippe dico vobis: Multi prophetae et iusti cupierunt videre, quae videtis, et non viderunt, et audire, quae auditis, et non audierunt!
  </p>
  <p>
   <font size="1">
    18
   </font>
   Vos ergo audite parabolam seminantis.
   <font size="1">
    19
   </font>
   Omnis, qui audit verbum regni et non intellegit, venit Malus et rapit, quod seminatum est in corde eius; hic est, qui secus viam seminatus est.
   <font size="1">
    20
   </font>
   Qui autem supra petrosa seminatus est, hic est, qui verbum audit et continuo cum gaudio accipit illud,
   <font size="1">
    21
   </font>
   non habet autem in se radicem, sed est temporalis; facta autem tribulatione vel persecutione propter verbum, continuo scandalizatur.
   <font size="1">
    22
   </font>
   Qui autem est seminatus in spinis, hic est, qui verbum audit, et sollicitudo saeculi et fallacia divitiarum suffocat verbum, et sine fructu efficitur.
   <font size="1">
    23
   </font>
   Qui vero in terra bona seminatus est, hic est, qui audit verbum et intellegit et fructum affert et facit aliud quidem centum, aliud autem sexaginta, porro aliud triginta".
  </p>
  <p>
   <font size="1">
    24
   </font>
   Aliam parabolam proposuit illis dicens: "Simile factum est regnum caelorum homini, qui seminavit bonum semen in agro suo.
   <font size="1">
    25
   </font>
   Cum autem dormirent homines, venit inimicus eius et superseminavit zizania in medio tritici et abiit.
   <font size="1">
    26
   </font>
   Cum autem crevisset herba et fructum fecisset, tunc apparuerunt et zizania.
   <font size="1">
    27
   </font>
   Accedentes autem servi patris familias dixerunt ei: "Domine, nonne bonum semen seminasti in agro tuo? Unde ergo habet zizania?".
   <font size="1">
    28
   </font>
   Et ait illis: "Inimicus homo hoc fecit". Servi autem dicunt ei: "Vis, imus et colligimus ea?".
   <font size="1">
    29
   </font>
   Et ait: "Non; ne forte colligentes zizania eradicetis simul cum eis triticum,
   <font size="1">
    30
   </font>
   sinite utraque crescere usque ad messem. Et in tempore messis dicam messoribus: Colligite primum zizania et alligate ea in fasciculos ad comburendum ea, triticum autem congregate in horreum meum"".
  </p>
  <p>
   <font size="1">
    31
   </font>
   Aliam parabolam proposuit eis dicens: "Simile est regnum caelorum grano sinapis, quod accipiens homo seminavit in agro suo.
   <font size="1">
    32
   </font>
   Quod minimum quidem est omnibus seminibus; cum autem creverit, maius est holeribus et fit arbor, ita ut volucres caeli veniant et habitent in ramis eius".
   <font size="1">
    33
   </font>
   Aliam parabolam locutus est eis: "Simile est regnum caelorum fermento, quod acceptum mulier abscondit in farinae satis tribus, donec fermentatum est totum".
  </p>
  <p>
   <font size="1">
    34
   </font>
   Haec omnia locutus est Iesus in parabolis ad turbas; et sine parabola nihil loquebatur eis,
   <font size="1">
    35
   </font>
   ut adimpleretur, quod dictum erat per prophetam dicentem: "Aperiam in parabolis os meum, eructabo abscondita a constitutione mundi".
  </p>
  <p>
   <font size="1">
    36
   </font>
   Tunc, dimissis turbis, venit in domum, et accesserunt ad eum discipuli eius dicentes: "Dissere nobis parabolam zizaniorum agri".
   <font size="1">
    37
   </font>
   Qui respondens ait: "Qui seminat bonum semen, est Filius hominis;
   <font size="1">
    38
   </font>
   ager autem est mundus; bonum vero semen, hi sunt filii regni; zizania autem filii sunt Mali;
   <font size="1">
    39
   </font>
   inimicus autem, qui seminavit ea, est Diabolus; messis vero consummatio saeculi est; messores autem angeli sunt.
   <font size="1">
    40
   </font>
   Sicut ergo colliguntur zizania et igni comburuntur, sic erit in consummatione saeculi:
   <font size="1">
    41
   </font>
   mittet Filius hominis angelos suos, et colligent de regno eius omnia scandala et eos, qui faciunt iniquitatem,
   <font size="1">
    42
   </font>
   et mittent eos in caminum ignis; ibi erit fletus et stridor dentium.
   <font size="1">
    43
   </font>
   Tunc iusti fulgebunt sicut sol in regno Patris eorum. Qui habet aures, audiat.
  </p>
  <p>
   <font size="1">
    44
   </font>
   Simile est regnum caelorum thesauro abscondito in agro; quem qui invenit homo abscondit et prae gaudio illius vadit et vendit universa, quae habet, et emit agrum illum.
  </p>
  <p>
   <font size="1">
    45
   </font>
   Iterum simile est regnum caelorum homini negotiatori quaerenti bonas margaritas.
   <font size="1">
    46
   </font>
   Inventa autem una pretiosa margarita, abiit et vendidit omnia, quae habuit, et emit eam.
  </p>
  <p>
   <font size="1">
    47
   </font>
   Iterum simile est regnum caelorum sagenae missae in mare et ex omni genere congreganti;
   <font size="1">
    48
   </font>
   quam, cum impleta esset, educentes secus litus et sedentes collegerunt bonos in vasa, malos autem foras miserunt.
   <font size="1">
    49
   </font>
   Sic erit in consummatione saeculi: exibunt angeli et separabunt malos de medio iustorum
   <font size="1">
    50
   </font>
   et mittent eos in caminum ignis; ibi erit fletus et stridor dentium.
  </p>
  <p>
   <font size="1">
    51
   </font>
   Intellexistis haec omnia?". Dicunt ei: "Etiam".
   <font size="1">
    52
   </font>
   Ait autem illis: "Ideo omnis scriba doctus in regno caelorum similis est homini patri familias, qui profert de thesauro suo nova et vetera".
  </p>
  <p>
   <font size="1">
    53
   </font>
   Et factum est, cum consummasset Iesus parabolas istas, transiit inde.
   <font size="1">
    54
   </font>
   Et veniens in patriam suam, docebat eos in synagoga eorum, ita ut mirarentur et dicerent: "Unde huic sapientia haec et virtutes?
   <font size="1">
    55
   </font>
   Nonne hic est fabri filius? Nonne mater eius dicitur Maria, et fratres eius Iacobus et Ioseph et Simon et Iudas?
   <font size="1">
    56
   </font>
   Et sorores eius nonne omnes apud nos sunt? Unde ergo huic omnia ista?".
   <font size="1">
    57
   </font>
   Et scandalizabantur in eo. Iesus autem dixit eis: "Non est propheta sine honore nisi in patria et in domo sua".
   <font size="1">
    58
   </font>
   Et non fecit ibi virtutes multas propter incredulitatem illorum.
  </p>
  <p>
   <a name="14">
   </a>
   [14]
   <font size="1">
    1
   </font>
   In illo tempore audivit He rodes tetrarcha famam Iesu
   <font size="1">
    2
   </font>
   et ait pueris suis: "Hic est Ioannes Baptista; ipse surrexit a mortuis, et ideo virtutes operantur in eo".
   <font size="1">
    3
   </font>
   Herodes enim tenuit Ioannem et alligavit eum et posuit in carcere propter Herodiadem uxorem Philippi fratris sui.
   <font size="1">
    4
   </font>
   Dicebat enim illi Ioannes: "Non licet tibi habere eam".
   <font size="1">
    5
   </font>
   Et volens illum occidere, timuit populum, quia sicut prophetam eum habebant.
  </p>
  <p>
   <font size="1">
    6
   </font>
   Die autem natalis Herodis saltavit filia Herodiadis in medio et placuit Herodi,
   <font size="1">
    7
   </font>
   unde cum iuramento pollicitus est ei dare, quodcumque postulasset.
   <font size="1">
    8
   </font>
   At illa, praemonita a matre sua: "Da mihi, inquit, hic in disco caput Ioannis Baptistae".
   <font size="1">
    9
   </font>
   Et contristatus rex propter iuramentum et eos, qui pariter recumbebant, iussit dari
   <font size="1">
    10
   </font>
   misitque et decollavit Ioannem in carcere;
   <font size="1">
    11
   </font>
   et allatum est caput eius in disco et datum est puellae, et tulit matri suae.
   <font size="1">
    12
   </font>
   Et accedentes discipuli eius tulerunt corpus et sepelierunt illud et venientes nuntiaverunt Iesu.
  </p>
  <p>
   <font size="1">
    13
   </font>
   Quod cum audisset Iesus, secessit inde in navicula in locum desertum seorsum; et cum audissent, turbae secutae sunt eum pedestres de civitatibus.
   <font size="1">
    14
   </font>
   Et exiens vidit turbam multam et misertus est eorum et curavit languidos eorum.
   <font size="1">
    15
   </font>
   Vespere autem facto, accesserunt ad eum discipuli dicentes: "Desertus est locus, et hora iam praeteriit; dimitte turbas, ut euntes in castella emant sibi escas".
   <font size="1">
    16
   </font>
   Iesus autem dixit eis: "Non habent necesse ire; date illis vos manducare".
   <font size="1">
    17
   </font>
   Illi autem dicunt ei: "Non habemus hic nisi quinque panes et duos pisces".
   <font size="1">
    18
   </font>
   Qui ait: "Afferte illos mihi huc".
   <font size="1">
    19
   </font>
   Et cum iussisset turbas discumbere supra fenum, acceptis quinque panibus et duobus piscibus, aspiciens in caelum benedixit et fregit et dedit discipulis panes, discipuli autem turbis.
   <font size="1">
    20
   </font>
   Et manducaverunt omnes et saturati sunt; et tulerunt reliquias fragmentorum duodecim cophinos plenos.
   <font size="1">
    21
   </font>
   Manducantium autem fuit numerus fere quinque milia virorum, exceptis mulieribus et parvulis.
  </p>
  <p>
   <font size="1">
    22
   </font>
   Et statim iussit discipulos ascendere in naviculam et praecedere eum trans fretum, donec dimitteret turbas.
   <font size="1">
    23
   </font>
   Et dimissis turbis, ascendit in montem solus orare. Vespere autem facto, solus erat ibi.
   <font size="1">
    24
   </font>
   Navicula autem iam multis stadiis a terra distabat, fluctibus iactata; erat enim contrarius ventus.
   <font size="1">
    25
   </font>
   Quarta autem vigilia noctis venit ad eos ambulans supra mare.
   <font size="1">
    26
   </font>
   Discipuli autem, videntes eum supra mare ambulantem, turbati sunt dicentes: "Phantasma est", et prae timore clamaverunt.
   <font size="1">
    27
   </font>
   Statimque Iesus locutus est eis dicens: "Habete fiduciam, ego sum; nolite timere!".
   <font size="1">
    28
   </font>
   Respondens autem ei Petrus dixit: "Domine, si tu es, iube me venire ad te super aquas".
   <font size="1">
    29
   </font>
   At ipse ait: "Veni!". Et descendens Petrus de navicula ambulavit super aquas et venit ad Iesum.
   <font size="1">
    30
   </font>
   Videns vero ventum validum timuit et, cum coepisset mergi, clamavit dicens: "Domine, salvum me fac!".
   <font size="1">
    31
   </font>
   Continuo autem Iesus extendens manum apprehendit eum et ait illi: "Modicae fidei, quare dubitasti?".
   <font size="1">
    32
   </font>
   Et cum ascendissent in naviculam, cessavit ventus.
   <font size="1">
    33
   </font>
   Qui autem in navicula erant, adoraverunt eum dicentes: "Vere Filius Dei es!".
  </p>
  <p>
   <font size="1">
    34
   </font>
   Et cum transfretassent, venerunt in terram Gennesaret.
   <font size="1">
    35
   </font>
   Et cum cognovissent eum viri loci illius, miserunt in universam regionem illam et obtulerunt ei omnes male habentes,
   <font size="1">
    36
   </font>
   et rogabant eum, ut vel fimbriam vestimenti eius tangerent; et, quicumque tetigerunt, salvi facti sunt.
  </p>
  <p>
   <a name="15">
   </a>
   [15]
   <font size="1">
    1
   </font>
   Tunc accedunt ad Iesum ab Hierosolymis pharisaei et scribae dicentes:
   <font size="1">
    2
   </font>
   "Quare discipuli tui transgrediuntur traditionem seniorum? Non enim lavant manus suas, cum panem manducant".
   <font size="1">
    3
   </font>
   Ipse autem respondens ait illis: "Quare et vos transgredimini mandatum Dei propter traditionem vestram?
   <font size="1">
    4
   </font>
   Nam Deus dixit: "Honora patrem tuum et matrem" et: "Qui maledixerit patri vel matri, morte moriatur".
   <font size="1">
    5
   </font>
   Vos autem dicitis: "Quicumque dixerit patri vel matri: Munus est, quodcumque ex me profuerit,
   <font size="1">
    6
   </font>
   non honorificabit patrem suum"; et irritum fecistis verbum Dei propter traditionem vestram.
   <font size="1">
    7
   </font>
   Hypocritae! Bene prophetavit de vobis Isaias dicens:
  </p>
  <p>
   <font size="1">
    8
   </font>
   "Populus hic labiis me honorat,
      cor autem eorum longe est a me;
   <font size="1">
    9
   </font>
   sine causa autem colunt me
      docentes doctrinas mandata homi num".
  </p>
  <p>
   <font size="1">
    10
   </font>
   Et convocata ad se turba, dixit eis: "Audite et intellegite:
   <font size="1">
    11
   </font>
   Non quod intrat in os, coinquinat hominem; sed quod procedit ex ore, hoc coinquinat hominem!".
  </p>
  <p>
   <font size="1">
    12
   </font>
   Tunc accedentes discipuli dicunt ei: "Scis quia pharisaei, audito verbo, scandalizati sunt?".
   <font size="1">
    13
   </font>
   At ille respondens ait: "Omnis plantatio, quam non plantavit Pater meus caelestis, eradicabitur.
   <font size="1">
    14
   </font>
   Sinite illos: caeci sunt, duces caecorum. Caecus autem si caeco ducatum praestet, ambo in foveam cadent".
   <font size="1">
    15
   </font>
   Respondens autem Petrus dixit ei: "Edissere nobis parabolam istam".
   <font size="1">
    16
   </font>
   At ille dixit: "Adhuc et vos sine intellectu estis?
   <font size="1">
    17
   </font>
   Non intellegitis quia omne quod in os intrat, in ventrem vadit et in secessum emittitur?
   <font size="1">
    18
   </font>
   Quae autem procedunt de ore, de corde exeunt, et ea coinquinant hominem.
   <font size="1">
    19
   </font>
   De corde enim exeunt cogitationes malae, homicidia, adulteria, fornicationes, furta, falsa testimonia, blasphemiae.
   <font size="1">
    20
   </font>
   Haec sunt, quae coinquinant hominem; non lotis autem manibus manducare non coinquinat hominem".
  </p>
  <p>
   <font size="1">
    21
   </font>
   Et egressus inde Iesus, secessit in partes Tyri et Sidonis.
   <font size="1">
    22
   </font>
   Et ecce mulier Chananaea a finibus illis egressa clamavit dicens: "Miserere mei, Domine, fili David! Filia mea male a daemonio vexatur".
   <font size="1">
    23
   </font>
   Qui non respondit ei verbum. Et accedentes discipuli eius rogabant eum dicentes: "Dimitte eam, quia clamat post nos".
   <font size="1">
    24
   </font>
   Ipse autem respondens ait: "Non sum missus nisi ad oves, quae perierunt domus Israel".
   <font size="1">
    25
   </font>
   At illa venit et adoravit eum dicens: "Domine, adiuva me!".
   <font size="1">
    26
   </font>
   Qui respondens ait: "Non est bonum sumere panem filiorum et mittere catellis".
   <font size="1">
    27
   </font>
   At illa dixit: "Etiam, Domine, nam et catelli edunt de micis, quae cadunt de mensa dominorum suorum".
   <font size="1">
    28
   </font>
   Tunc respondens Iesus ait illi: "O mulier, magna est fides tua! Fiat tibi, sicut vis". Et sanata est filia illius ex illa hora.
  </p>
  <p>
   <font size="1">
    29
   </font>
   Et cum transisset inde, Iesus venit secus mare Galilaeae et ascendens in montem sedebat ibi.
   <font size="1">
    30
   </font>
   Et accesserunt ad eum turbae multae habentes secum claudos, caecos, debiles, mutos et alios multos et proiecerunt eos ad pedes eius, et curavit eos,
   <font size="1">
    31
   </font>
   ita ut turba miraretur videntes mutos loquentes, debiles sanos et claudos ambulantes et caecos videntes. Et magnificabant Deum Israel.
  </p>
  <p>
   <font size="1">
    32
   </font>
   Iesus autem convocatis discipulis suis dixit: "Misereor turbae, quia triduo iam perseverant mecum et non habent, quod manducent; et dimittere eos ieiunos nolo, ne forte deficiant in via".
   <font size="1">
    33
   </font>
   Et dicunt ei discipuli: "Unde nobis in deserto panes tantos, ut saturemus turbam tantam?".
   <font size="1">
    34
   </font>
   Et ait illis Iesus: "Quot panes habetis?". At illi dixerunt: "Septem et paucos pisciculos".
   <font size="1">
    35
   </font>
   Et praecepit turbae, ut discumberet super terram;
   <font size="1">
    36
   </font>
   et accipiens septem panes et pisces et gratias agens fregit et dedit discipulis, discipuli autem turbis.
   <font size="1">
    37
   </font>
   Et comederunt omnes et saturati sunt; et, quod superfuit de fragmentis, tulerunt septem sportas plenas.
   <font size="1">
    38
   </font>
   Erant autem, qui manducaverant, quattuor milia hominum extra mulieres et parvulos.
   <font size="1">
    39
   </font>
   Et dimissis turbis, ascendit in naviculam et venit in fines Magadan.
  </p>
  <p>
   <a name="16">
   </a>
   [16]
   <font size="1">
    1
   </font>
   Et accesserunt ad eum pharisaei et sadducaei tentantes et rogaverunt eum, ut signum de caelo ostenderet eis.
   <font size="1">
    2
   </font>
   At ille respondens ait eis: "Facto vespere dicitis: "Serenum erit, rubicundum est enim caelum";
   <font size="1">
    3
   </font>
   et mane: "Hodie tempestas, rutilat enim triste caelum". Faciem quidem caeli diiudicare nostis, signa autem temporum non potestis.
   <font size="1">
    4
   </font>
   Generatio mala et adultera signum quaerit, et signum non dabitur ei, nisi signum Ionae". Et, relictis illis, abiit.
  </p>
  <p>
   <font size="1">
    5
   </font>
   Et cum venissent discipuli trans fretum, obliti sunt panes accipere.
   <font size="1">
    6
   </font>
   Iesus autem dixit illis: "Intuemini et cavete a fermento pharisaeorum et sadducaeorum".
   <font size="1">
    7
   </font>
   At illi cogitabant inter se dicentes: "Panes non accepimus!".
   <font size="1">
    8
   </font>
   Sciens autem Iesus dixit: "Quid cogitatis inter vos, modicae fidei, quia panes non habetis?
   <font size="1">
    9
   </font>
   Nondum intellegitis neque recordamini quinque panum quinque milium hominum, et quot cophinos sumpsistis?
   <font size="1">
    10
   </font>
   Neque septem panum quattuor milium hominum, et quot sportas sumpsistis?
   <font size="1">
    11
   </font>
   Quomodo non intellegitis quia non de panibus dixi vobis? Sed cavete a fermento pharisaeorum et sadducaeorum".
   <font size="1">
    12
   </font>
   Tunc intellexerunt quia non dixerit cavendum a fermento panum sed a doctrina pharisaeorum et sadducaeorum.
  </p>
  <p>
   <font size="1">
    13
   </font>
   Venit autem Iesus in partes Caesareae Philippi et interrogabat discipulos suos dicens: "Quem dicunt homines esse Filium hominis?".
   <font size="1">
    14
   </font>
   At illi dixerunt: "Alii Ioannem Baptistam, alii autem Eliam, alii vero Ieremiam, aut unum ex prophetis".
   <font size="1">
    15
   </font>
   Dicit illis: "Vos autem quem me esse dicitis?".
   <font size="1">
    16
   </font>
   Respondens Simon Petrus dixit: "Tu es Christus, Filius Dei vivi".
   <font size="1">
    17
   </font>
   Respondens autem Iesus dixit ei: "Beatus es, Simon Bariona, quia caro et sanguis non revelavit tibi sed Pater meus, qui in caelis est.
   <font size="1">
    18
   </font>
   Et ego dico tibi: Tu es Petrus, et super hanc petram aedificabo Ecclesiam meam; et portae inferi non praevalebunt adversum eam.
   <font size="1">
    19
   </font>
   Tibi dabo claves regni caelorum; et quodcumque ligaveris super terram, erit ligatum in caelis, et quodcumque solveris super terram, erit solutum in caelis".
   <font size="1">
    20
   </font>
   Tunc praecepit discipulis, ut nemini dicerent quia ipse esset Christus.
  </p>
  <p>
   <font size="1">
    21
   </font>
   Exinde coepit Iesus ostendere discipulis suis quia oporteret eum ire Hierosolymam et multa pati a senioribus et principibus sacerdotum et scribis et occidi et tertia die resurgere.
   <font size="1">
    22
   </font>
   Et assumens eum Petrus coepit increpare illum dicens: "Absit a te, Domine; non erit tibi hoc".
   <font size="1">
    23
   </font>
   Qui conversus dixit Petro: "Vade post me, Satana! Scandalum es mihi, quia non sapis ea, quae Dei sunt, sed ea, quae hominum!".
  </p>
  <p>
   <font size="1">
    24
   </font>
   Tunc Iesus dixit discipulis suis: "Si quis vult post me venire, abneget semetipsum et tollat crucem suam et sequatur me.
   <font size="1">
    25
   </font>
   Qui enim voluerit animam suam salvam facere, perdet eam; qui autem perdiderit animam suam propter me, inveniet eam.
   <font size="1">
    26
   </font>
   Quid enim prodest homini, si mundum universum lucretur, animae vero suae detrimentum patiatur? Aut quam dabit homo commutationem pro anima sua?
   <font size="1">
    27
   </font>
   Filius enim hominis venturus est in gloria Patris sui cum angelis suis, et tunc reddet unicuique secundum opus eius.
   <font size="1">
    28
   </font>
   Amen dico vobis: Sunt quidam de hic stantibus, qui non gustabunt mortem, donec videant Filium hominis venientem in regno suo".
  </p>
  <p>
   <a name="17">
   </a>
   [17]
   <font size="1">
    1
   </font>
   Et post dies sex assumit Iesus Petrum et Iacobum et Ioan nem fratrem eius et ducit illos in montem excelsum seorsum.
   <font size="1">
    2
   </font>
   Et transfiguratus est ante eos; et resplenduit facies eius sicut sol, vestimenta autem eius facta sunt alba sicut lux.
   <font size="1">
    3
   </font>
   Et ecce apparuit illis Moyses et Elias cum eo loquentes.
   <font size="1">
    4
   </font>
   Respondens autem Petrus dixit ad Iesum: "Domine, bonum est nos hic esse. Si vis, faciam hic tria tabernacula: tibi unum et Moysi unum et Eliae unum".
   <font size="1">
    5
   </font>
   Adhuc eo loquente, ecce nubes lucida obumbravit eos; et ecce vox de nube dicens: "Hic est Filius meus dilectus, in quo mihi bene complacui; ipsum audite".
   <font size="1">
    6
   </font>
   Et audientes discipuli ceciderunt in faciem suam et timuerunt valde.
   <font size="1">
    7
   </font>
   Et accessit Iesus et tetigit eos dixitque eis: "Surgite et nolite timere".
   <font size="1">
    8
   </font>
   Levantes autem oculos suos, neminem viderunt nisi solum Iesum.
   <font size="1">
    9
   </font>
   Et descendentibus illis de monte, praecepit eis Iesus dicens: "Nemini dixeritis visionem, donec Filius hominis a mortuis resurgat".
  </p>
  <p>
   <font size="1">
    10
   </font>
   Et interrogaverunt eum discipuli dicentes: "Quid ergo scribae dicunt quod Eliam oporteat primum venire?".
   <font size="1">
    11
   </font>
   At ille respondens ait: "Elias quidem venturus est et restituet omnia.
   <font size="1">
    12
   </font>
   Dico autem vobis quia Elias iam venit, et non cognoverunt eum, sed fecerunt in eo, quaecumque voluerunt; sic et Filius hominis passurus est ab eis".
   <font size="1">
    13
   </font>
   Tunc intellexerunt discipuli quia de Ioanne Baptista dixisset eis.
  </p>
  <p>
   <font size="1">
    14
   </font>
   Et cum venissent ad turbam, accessit ad eum homo genibus provolutus ante eum
   <font size="1">
    15
   </font>
   et dicens: "Domine, miserere filii mei, quia lunaticus est et male patitur; nam saepe cadit in ignem et crebro in aquam.
   <font size="1">
    16
   </font>
   Et obtuli eum discipulis tuis, et non potuerunt curare eum".
   <font size="1">
    17
   </font>
   Respondens autem Iesus ait: "O generatio incredula et perversa, quousque ero vobiscum? Usquequo patiar vos? Afferte huc illum ad me".
   <font size="1">
    18
   </font>
   Et increpavit eum Iesus, et exiit ab eo daemonium, et curatus est puer ex illa hora.
   <font size="1">
    19
   </font>
   Tunc accesserunt discipuli ad Iesum secreto et dixerunt: "Quare nos non potuimus eicere illum?".
   <font size="1">
    20
   </font>
   Ille autem dicit illis: "Propter modicam fidem vestram. Amen quippe dico vobis: Si habueritis fidem sicut granum sinapis, dicetis monti huic: "Transi hinc illuc!", et transibit, et nihil impossibile erit vobis". (21)
  </p>
  <p>
   <font size="1">
    22
   </font>
   Conversantibus autem eis in Galilaea, dixit illis Iesus: "Filius hominis tradendus est in manus hominum,
   <font size="1">
    23
   </font>
   et occident eum, et tertio die resurget". Et contristati sunt vehementer.
  </p>
  <p>
   <font size="1">
    24
   </font>
   Et cum venissent Capharnaum, accesserunt, qui didrachma accipiebant, ad Petrum et dixerunt: "Magister vester non solvit didrachma?".
   <font size="1">
    25
   </font>
   Ait: "Etiam". Et cum intrasset domum, praevenit eum Iesus dicens: "Quid tibi videtur, Simon? Reges terrae a quibus accipiunt tributum vel censum? A filiis suis an ab alienis?".
   <font size="1">
    26
   </font>
   Cum autem ille dixisset: "Ab alienis", dixit illi Iesus: "Ergo liberi sunt filii.
   <font size="1">
    27
   </font>
   Ut autem non scandalizemus eos, vade ad mare et mitte hamum; et eum piscem, qui primus ascenderit, tolle; et, aperto ore, eius invenies staterem. Illum sumens, da eis pro me et te".
  </p>
  <p>
   <a name="18">
   </a>
   [18]
   <font size="1">
    1
   </font>
   In illa hora accesserunt di scipuli ad Iesum dicentes: "Quis putas maior est in regno caelorum?".
   <font size="1">
    2
   </font>
   Et advocans parvulum, statuit eum in medio eorum
   <font size="1">
    3
   </font>
   et dixit: "Amen dico vobis: Nisi conversi fueritis et efiiciamini sicut parvuli, non intrabitis in regnum caelorum.
   <font size="1">
    4
   </font>
   Quicumque ergo humiliaverit se sicut parvulus iste, hic est maior in regno caelorum.
   <font size="1">
    5
   </font>
   Et, qui susceperit unum parvulum talem in nomine meo, me suscipit.
  </p>
  <p>
   <font size="1">
    6
   </font>
   Qui autem scandalizaverit unum de pusillis istis, qui in me credunt, expedit ei, ut suspendatur mola asinaria in collo eius et demergatur in profundum maris.
   <font size="1">
    7
   </font>
   Vae mundo ab scandalis! Necesse est enim ut veniant scandala; verumtamen vae homini, per quem scandalum venit!
   <font size="1">
    8
   </font>
   Si autem manus tua vel pes tuus scandalizat te, abscide eum et proice abs te: bonum tibi est ad vitam ingredi debilem vel claudum, quam duas manus vel duos pedes habentem mitti in ignem aeternum.
   <font size="1">
    9
   </font>
   Et si oculus tuus scandalizat te, erue eum et proice abs te: bonum tibi est unoculum in vitam intrare, quam duos oculos habentem mitti in gehennam ignis.
  </p>
  <p>
   <font size="1">
    10
   </font>
   Videte, ne contemnatis unum ex his pusillis; dico enim vobis quia angeli eorum in caelis semper vident faciem Patris mei, qui in caelis est. (11)
   <font size="1">
    12
   </font>
   Quid vobis videtur? Si fuerint alicui centum oves, et erraverit una ex eis, nonne relinquet nonaginta novem in montibus et vadit quaerere eam, quae erravit?
   <font size="1">
    13
   </font>
   Et si contigerit ut inveniat eam, amen dico vobis quia gaudebit super eam magis quam super nonaginta novem, quae non erraverunt.
   <font size="1">
    14
   </font>
   Sic non est voluntas ante Patrem vestrum, qui in caelis est, ut pereat unus de pusillis istis.
  </p>
  <p>
   <font size="1">
    15
   </font>
   Si autem peccaverit in te frater tuus, vade, corripe eum inter te et ipsum solum. Si te audierit, lucratus es fratrem tuum;
   <font size="1">
    16
   </font>
   si autem non audierit, adhibe tecum adhuc unum vel duos, ut in ore duorum testium vel trium stet omne verbum;
   <font size="1">
    17
   </font>
   quod si noluerit audire eos, dic ecclesiae; si autem et ecclesiam noluerit audire, sit tibi sicut ethnicus et publicanus.
   <font size="1">
    18
   </font>
   Amen dico vobis: Quaecumque alligaveritis super terram, erunt ligata in caelo; et, quaecumque solveritis super terram, erunt soluta in caelo.
  </p>
  <p>
   <font size="1">
    19
   </font>
   Iterum dico vobis: Si duo ex vobis consenserint super terram de omni re, quamcumque petierint, fiet illis a Patre meo, qui in caelis est.
   <font size="1">
    20
   </font>
   Ubi enim sunt duo vel tres congregati in nomine meo, ibi sum in medio eorum".
  </p>
  <p>
   <font size="1">
    21
   </font>
   Tunc accedens Petrus dixit ei: "Domine, quotiens peccabit in me frater meus, et dimittam ei? Usque septies?".
   <font size="1">
    22
   </font>
   Dicit illi Iesus: "Non dico tibi usque septies sed usque septuagies septies.
  </p>
  <p>
   <font size="1">
    23
   </font>
   Ideo assimilatum est regnum caelorum homini regi, qui voluit rationem ponere cum servis suis.
   <font size="1">
    24
   </font>
   Et cum coepisset rationem ponere, oblatus est ei unus, qui debebat decem milia talenta.
   <font size="1">
    25
   </font>
   Cum autem non haberet, unde redderet, iussit eum dominus venumdari et uxorem et filios et omnia, quae habebat, et reddi.
   <font size="1">
    26
   </font>
   Procidens igitur servus ille adorabat eum dicens: "Patientiam habe in me, et omnia reddam tibi".
   <font size="1">
    27
   </font>
   Misertus autem dominus servi illius dimisit eum et debitum dimisit ei.
   <font size="1">
    28
   </font>
   Egressus autem servus ille invenit unum de conservis suis, qui debebat ei centum denarios, et tenens suffocabat eum dicens: "Redde, quod debes!".
   <font size="1">
    29
   </font>
   Procidens igitur conservus eius rogabat eum dicens: "Patientiam habe in me, et reddam tibi".
   <font size="1">
    30
   </font>
   Ille autem noluit, sed abiit et misit eum in carcerem, donec redderet debitum.
  </p>
  <p>
   <font size="1">
    31
   </font>
   Videntes autem conservi eius, quae fiebant, contristati sunt valde et venerunt et narraverunt domino suo omnia, quae facta erant.
   <font size="1">
    32
   </font>
   Tunc vocavit illum dominus suus et ait illi: "Serve nequam, omne debitum illud dimisi tibi, quoniam rogasti me;
   <font size="1">
    33
   </font>
   non oportuit et te misereri conservi tui, sicut et ego tui misertus sum?".
   <font size="1">
    34
   </font>
   Et iratus dominus eius tradidit eum tortoribus, quoadusque redderet universum debitum.
   <font size="1">
    35
   </font>
   Sic et Pater meus caelestis faciet vobis, si non remiseritis unusquisque fratri suo de cordibus vestris".
  </p>
  <p>
   <a name="19">
   </a>
   [19]
   <font size="1">
    1
   </font>
   Et factum est, cum consum masset Iesus sermones istos, migravit a Galilaea et venit in fines Iudaeae trans Iordanem.
   <font size="1">
    2
   </font>
   Et secutae sunt eum turbae multae, et curavit eos ibi.
  </p>
  <p>
   <font size="1">
    3
   </font>
   Et accesserunt ad eum pharisaei tentantes eum et dicentes: "Licet homini dimittere uxorem suam quacumque ex causa?".
   <font size="1">
    4
   </font>
   Qui respondens ait: "Non legistis quia, qui creavit ab initio, masculum et feminam fecit eos
   <font size="1">
    5
   </font>
   et dixit: "Propter hoc dimittet homo patrem et matrem et adhaerebit uxori suae, et erunt duo in carne una?".
   <font size="1">
    6
   </font>
   Itaque iam non sunt duo sed una caro. Quod ergo Deus coniunxit, homo non separet".
   <font size="1">
    7
   </font>
   Dicunt illi: "Quid ergo Moyses mandavit dari libellum repudii et dimittere?".
   <font size="1">
    8
   </font>
   Ait illis: "Moyses ad duritiam cordis vestri permisit vobis dimittere uxores vestras; ab initio autem non sic fuit.
   <font size="1">
    9
   </font>
   Dico autem vobis quia quicumque dimiserit uxorem suam, nisi ob fornicationem, et aliam duxerit, moechatur".
   <font size="1">
    10
   </font>
   Dicunt ei discipuli eius: "Si ita est causa hominis cum uxore, non expedit nubere".
   <font size="1">
    11
   </font>
   Qui dixit eis: "Non omnes capiunt verbum istud, sed quibus datum est.
   <font size="1">
    12
   </font>
   Sunt enim eunuchi, qui de matris utero sic nati sunt; et sunt eunuchi, qui facti sunt ab hominibus; et sunt eunuchi, qui seipsos castraverunt propter regnum caelorum. Qui potest capere, capiat".
  </p>
  <p>
   <font size="1">
    13
   </font>
   Tunc oblati sunt ei parvuli, ut manus eis imponeret et oraret; discipuli autem increpabant eis.
   <font size="1">
    14
   </font>
   Iesus vero ait: "Sinite parvulos et nolite eos prohibere ad me venire; talium est enim regnum caelorum".
   <font size="1">
    15
   </font>
   Et cum imposuisset eis manus, abiit inde.
  </p>
  <p>
   <font size="1">
    16
   </font>
   Et ecce unus accedens ait illi: "Magister, quid boni faciam, ut habeam vitam aeternam?". Qui dixit ei:
   <font size="1">
    17
   </font>
   "Quid me interrogas de bono? Unus est bonus. Si autem vis ad vitam ingredi, serva mandata".
   <font size="1">
    18
   </font>
   Dicit illi: "Quae?". Iesus autem dixit: "Non homicidium facies, non adulterabis, non facies furtum, non falsum testimonium dices,
   <font size="1">
    19
   </font>
   honora patrem et matrem et diliges proximum tuum sicut teipsum".
   <font size="1">
    20
   </font>
   Dicit illi adulescens: "Omnia haec custodivi. Quid adhuc mihi deest?".
   <font size="1">
    21
   </font>
   Ait illi Iesus: "Si vis perfectus esse, vade, vende, quae habes, et da pauperibus, et habebis thesaurum in caelo; et veni, sequere me".
   <font size="1">
    22
   </font>
   Cum audisset autem adulescens verbum, abiit tristis; erat enim habens multas possessiones.
  </p>
  <p>
   <font size="1">
    23
   </font>
   Iesus autem dixit discipulis suis: "Amen dico vobis: Dives difficile intrabit in regnum caelorum.
   <font size="1">
    24
   </font>
   Et iterum dico vobis: Facilius est camelum per foramen acus transire, quam divitem intrare in regnum Dei".
   <font size="1">
    25
   </font>
   Auditis autem his, discipuli mirabantur valde dicentes: "Quis ergo poterit salvus esse?".
   <font size="1">
    26
   </font>
   Aspiciens autem Iesus dixit illis: "Apud homines hoc impossibile est, apud Deum autem omnia possibilia sunt".
   <font size="1">
    27
   </font>
   Tunc respondens Petrus dixit ei: "Ecce nos reliquimus omnia et secuti sumus te. Quid ergo erit nobis?".
   <font size="1">
    28
   </font>
   Iesus autem dixit illis: "Amen dico vobis quod vos, qui secuti estis me, in regeneratione, cum sederit Filius hominis in throno gloriae suae, sedebitis et vos super thronos duodecim, iudicantes duodecim tribus Israel.
   <font size="1">
    29
   </font>
   Et omnis, qui reliquit domos vel fratres aut sorores aut patrem aut matrem aut filios aut agros propter nomen meum, centuplum accipiet et vitam aeternam possidebit.
   <font size="1">
    30
   </font>
   Multi autem erunt primi novissimi, et novissimi primi.
  </p>
  <p>
   <a name="20">
   </a>
   [20]
   <font size="1">
    1
   </font>
   Simile est enim regnum caelorum homini patri familias, qui exiit primo mane conducere operarios in vineam suam;
   <font size="1">
    2
   </font>
   conventione autem facta cum operariis ex denario diurno, misit eos in vineam suam.
   <font size="1">
    3
   </font>
   Et egressus circa horam tertiam vidit alios stantes in foro otiosos
   <font size="1">
    4
   </font>
   et illis dixit: "Ite et vos in vineam; et, quod iustum fuerit, dabo vobis".
   <font size="1">
    5
   </font>
   Illi autem abierunt. Iterum autem exiit circa sextam et nonam horam et fecit similiter.
   <font size="1">
    6
   </font>
   Circa undecimam vero exiit et invenit alios stantes et dicit illis: "Quid hic statis tota die otiosi?".
   <font size="1">
    7
   </font>
   Dicunt ei: "Quia nemo nos conduxit". Dicit illis: "Ite et vos in vineam".
   <font size="1">
    8
   </font>
   Cum sero autem factum esset, dicit dominus vineae procuratori suo: "Voca operarios et redde illis mercedem incipiens a novissimis usque ad primos".
   <font size="1">
    9
   </font>
   Et cum venissent, qui circa undecimam horam venerant, acceperunt singuli denarium.
   <font size="1">
    10
   </font>
   Venientes autem primi arbitrati sunt quod plus essent accepturi; acceperunt autem et ipsi singuli denarium.
   <font size="1">
    11
   </font>
   Accipientes autem murmurabant adversus patrem familias
   <font size="1">
    12
   </font>
   dicentes: "Hi novissimi una hora fecerunt, et pares illos nobis fecisti, qui portavimus pondus diei et aestum!".
   <font size="1">
    13
   </font>
   At ille respondens uni eorum dixit: "Amice, non facio tibi iniuriam; nonne ex denario convenisti mecum?
   <font size="1">
    14
   </font>
   Tolle, quod tuum est, et vade; volo autem et huic novissimo dare sicut et tibi.
   <font size="1">
    15
   </font>
   Aut non licet mihi, quod volo, facere de meis? An oculus tuus nequam est, quia ego bonus sum?".
   <font size="1">
    16
   </font>
   "Sic erunt novissimi primi, et primi novissimi".
  </p>
  <p>
   <font size="1">
    17
   </font>
   Et ascendens Iesus Hierosolymam assumpsit Duodecim discipulos secreto et ait illis in via:
   <font size="1">
    18
   </font>
   "Ecce ascendimus Hierosolymam, et Filius hominis tradetur principibus sacerdotum et scribis, et condemnabunt eum morte
   <font size="1">
    19
   </font>
   et tradent eum gentibus ad illudendum et flagellandum et crucifigendum, et tertia die resurget".
  </p>
  <p>
   <font size="1">
    20
   </font>
   Tunc accessit ad eum mater filiorum Zebedaei cum filiis suis, adorans et petens aliquid ab eo.
   <font size="1">
    21
   </font>
   Qui dixit ei: "Quid vis?". Ait illi: "Dic ut sedeant hi duo filii mei unus ad dexteram tuam et unus ad sinistram in regno tuo".
   <font size="1">
    22
   </font>
   Respondens autem Iesus dixit: "Nescitis quid petatis. Potestis bibere calicem, quem ego bibiturus sum?". Dicunt ei: "Possumus".
   <font size="1">
    23
   </font>
   Ait illis: "Calicem quidem meum bibetis, sedere autem ad dexteram meam et sinistram non est meum dare illud, sed quibus paratum est a Patre meo".
   <font size="1">
    24
   </font>
   Et audientes decem indignati sunt de duobus fratribus.
   <font size="1">
    25
   </font>
   Iesus autem vocavit eos ad se et ait: "Scitis quia principes gentium dominantur eorum et, qui magni sunt, potestatem exercent in eos.
   <font size="1">
    26
   </font>
   Non ita erit inter vos, sed quicumque voluerit inter vos magnus fieri, erit vester minister;
   <font size="1">
    27
   </font>
   et, quicumque voluerit inter vos primus esse, erit vester servus;
   <font size="1">
    28
   </font>
   sicut Filius hominis non venit ministrari sed ministrare et dare animam suam redemptionem pro multis".
  </p>
  <p>
   <font size="1">
    29
   </font>
   Et egredientibus illis ab Iericho, secuta est eum turba multa.
   <font size="1">
    30
   </font>
   Et ecce duo caeci sedentes secus viam audierunt quia Iesus transiret et clamaverunt dicentes: "Domine, miserere nostri, fili David!".
   <font size="1">
    31
   </font>
   Turba autem increpabat eos, ut tacerent; at illi magis clamabant dicentes: "Domine, miserere nostri, fili David!".
   <font size="1">
    32
   </font>
   Et stetit Iesus et vocavit eos et ait: "Quid vultis, ut faciam vobis?".
   <font size="1">
    33
   </font>
   Dicunt illi: "Domine, ut aperiantur oculi nostri".
   <font size="1">
    34
   </font>
   Misertus autem Iesus, tetigit oculos eorum; et confestim viderunt et secuti sunt eum.
  </p>
  <p>
   <a name="21">
   </a>
   [21]
   <font size="1">
    1
   </font>
   Et cum appropinquassent Hierosolymis et venissent Bethfage, ad montem Oliveti, tunc Iesus misit duos discipulos
   <font size="1">
    2
   </font>
   dicens eis: "Ite in castellum, quod contra vos est, et statim invenietis asinam alligatam et pullum cum ea; solvite et adducite mihi.
   <font size="1">
    3
   </font>
   Et si quis vobis aliquid dixerit, dicite: "Dominus eos necessarios habet", et confestim dimittet eos".
   <font size="1">
    4
   </font>
   Hoc autem factum est, ut impleretur, quod dictum est per prophetam dicentem:
  </p>
  <p>
   <font size="1">
    5
   </font>
   Dicite filiae Sion:
      Ecce Rex tuus venit tibi,
      mansuetus et sedens super asinam
      et super pullum filium subiugalis.
  </p>
  <p>
   <font size="1">
    6
   </font>
   Euntes autem discipuli fecerunt, sicut praecepit illis Iesus,
   <font size="1">
    7
   </font>
   et adduxerunt asinam et pullum; et imposuerunt super eis vestimenta sua, et sedit super ea.
   <font size="1">
    8
   </font>
   Plurima autem turba straverunt vestimenta sua in via; alii autem caedebant ramos de arboribus et sternebant in via.
   <font size="1">
    9
   </font>
   Turbae autem, quae praecedebant eum et quae sequebantur, clamabant dicentes: "Hosanna filio David! Benedictus, qui venit in nomine Domini! Hosanna in altissimis!".
   <font size="1">
    10
   </font>
   Et cum intrasset Hierosolymam, commota est universa civitas dicens: "Quis est hic?".
   <font size="1">
    11
   </font>
   Turbae autem dicebant: "Hic est Iesus propheta a Nazareth Galilaeae".
  </p>
  <p>
   <font size="1">
    12
   </font>
   Et intravit Iesus in templum et eiciebat omnes vendentes et ementes in templo, et mensas nummulariorum evertit et cathedras vendentium columbas,
   <font size="1">
    13
   </font>
   et dicit eis: "Scriptum est: 'Domus mea domus orationis vocabitur'. Vos autem facitis eam speluncam latronum".
  </p>
  <p>
   <font size="1">
    14
   </font>
   Et accesserunt ad eum caeci et claudi in templo, et sanavit eos.
   <font size="1">
    15
   </font>
   Videntes autem principes sacerdotum et scribae mirabilia, quae fecit, et pueros clamantes in templo et dicentes: "Hosanna filio David", indignati sunt
   <font size="1">
    16
   </font>
   et dixerunt ei: "Audis quid isti dicant?". Iesus autem dicit eis: "Utique; numquam legistis: "Ex ore infantium et lactantium perfecisti laudem"?".
   <font size="1">
    17
   </font>
   Et relictis illis, abiit foras extra civitatem in Bethaniam ibique mansit.
  </p>
  <p>
   <font size="1">
    18
   </font>
   Mane autem revertens in civitatem, esuriit.
   <font size="1">
    19
   </font>
   Et videns fici arborem unam secus viam, venit ad eam; et nihil invenit in ea nisi folia tantum et ait illi: "Numquam ex te fructus nascatur in sempiternum". Et arefacta est continuo ficulnea.
   <font size="1">
    20
   </font>
   Et videntes discipuli mirati sunt dicentes: "Quomodo continuo aruit ficulnea?".
   <font size="1">
    21
   </font>
   Respondens autem Iesus ait eis: "Amen dico vobis: Si habueritis fidem et non haesitaveritis, non solum de ficulnea facietis, sed et si monti huic dixeritis: "Tolle et iacta te in mare", fiet.
   <font size="1">
    22
   </font>
   Et omnia, quaecumque petieritis in oratione credentes, accipietis".
  </p>
  <p>
   <font size="1">
    23
   </font>
   Et cum venisset in templum, accesserunt ad eum docentem principes sacerdotum et seniores populi dicentes: "In qua potestate haec facis? Et quis tibi dedit hanc potestatem?".
   <font size="1">
    24
   </font>
   Respondens autem Iesus dixit illis: "Interrogabo vos et ego unum sermonem, quem si dixeritis mihi, et ego vobis dicam, in qua potestate haec facio:
   <font size="1">
    25
   </font>
   Baptismum Ioannis unde erat? A caelo an ex hominibus?". At illi cogitabant inter se dicentes: "Si dixerimus: "E caelo", dicet nobis: "Quare ergo non credidistis illi?";
   <font size="1">
    26
   </font>
   si autem dixerimus: "Ex hominibus", timemus turbam; omnes enim habent Ioannem sicut prophetam".
   <font size="1">
    27
   </font>
   Et respondentes Iesu dixerunt: "Nescimus". Ait illis et ipse: "Nec ego dico vobis in qua potestate haec facio".
  </p>
  <p>
   <font size="1">
    28
   </font>
   "Quid autem vobis videtur? Homo quidam habebat duos filios. Et accedens ad primum dixit: 'Fili, vade hodie, operare in vinea'.
   <font size="1">
    29
   </font>
   Ille autem respondens ait: 'Nolo'; postea autem paenitentia motus abiit.
   <font size="1">
    30
   </font>
   Accedens autem ad alterum dixit similiter. At ille respondens ait: 'Eo, domine'; et non ivit.
   <font size="1">
    31
   </font>
   Quis ex duobus fecit voluntatem patris?". Dicunt: "Primus". Dicit illis Iesus: "Amen dico vobis: Publicani et meretrices praecedunt vos in regnum Dei.
   <font size="1">
    32
   </font>
   Venit enim ad vos Ioannes in via iustitiae, et non credidistis ei; publicani autem et meretrices crediderunt ei. Vos autem videntes nec paenitentiam habuistis postea, ut crederetis ei.
  </p>
  <p>
   <font size="1">
    33
   </font>
   "Aliam parabolam audite. Homo erat pater familias, qui plantavit vineam et saepem circumdedit ei et fodit in ea torcular et aedificavit turrim et locavit eam agricolis et peregre profectus est.
   <font size="1">
    34
   </font>
   Cum autem tempus fructuum appropinquasset, misit servos suos ad agricolas, ut acciperent fructus eius.
   <font size="1">
    35
   </font>
   Et agricolae, apprehensis servis eius, alium ceciderunt, alium occiderunt, alium vero lapidaverunt.
   <font size="1">
    36
   </font>
   Iterum misit alios servos plures prioribus, et fecerunt illis similiter.
   <font size="1">
    37
   </font>
   Novissime autem misit ad eos filium suum dicens: 'Verebuntur filium meum'.
   <font size="1">
    38
   </font>
   Agricolae autem videntes filium dixerunt intra se: 'Hic est heres. Venite, occidamus eum et habebimus hereditatem eius'.
   <font size="1">
    39
   </font>
   Et apprehensum eum eiecerunt extra vineam et occiderunt.
   <font size="1">
    40
   </font>
   Cum ergo venerit dominus vineae, quid faciet agricolis illis?".
   <font size="1">
    41
   </font>
   Aiunt illi: "Malos male perdet et vineam locabit aliis agricolis, qui reddant ei fructum temporibus suis".
   <font size="1">
    42
   </font>
   Dicit illis Iesus: "Numquam legistis in Scripturis:
  </p>
  <p>
   'Lapidem quem reprobaverunt aedificantes,
      hic factus est in caput anguli;
      a Domino factum est istud
      et est mirabile in oculis nostris'"?
  </p>
  <p>
   <font size="1">
    43
   </font>
   Ideo dico vobis quia auferetur a vobis regnum Dei et dabitur genti facienti fructus eius.
   <font size="1">
    44
   </font>
   Et, qui ceciderit super lapidem istum confringetur; super quem vero ceciderit, conteret eum".
   <font size="1">
    45
   </font>
   Et cum audissent principes sacerdotum et pharisaei parabolas eius, cognoverunt quod de ipsis diceret;
   <font size="1">
    46
   </font>
   et quaerentes eum tenere, timuerunt turbas, quoniam sicut prophetam eum habebant.
  </p>
  <p>
   <a name="22">
   </a>
   [22]
   <font size="1">
    1
   </font>
   Et respondens Iesus dixit iterum in parabolis eis dicens:
   <font size="1">
    2
   </font>
   "Simile factum est regnum caelorum homini regi, qui fecit nuptias filio suo.
   <font size="1">
    3
   </font>
   Et misit servos suos vocare invitatos ad nuptias, et nolebant venire.
   <font size="1">
    4
   </font>
   Iterum misit alios servos dicens: 'Dicite invitatis: Ecce prandium meum paravi, tauri mei et altilia occisa, et omnia parata; venite ad nuptias'.
   <font size="1">
    5
   </font>
   Illi autem neglexerunt et abierunt, alius in villam suam, alius vero ad negotiationem suam;
   <font size="1">
    6
   </font>
   reliqui vero tenuerunt servos eius et contumelia affectos occiderunt.
   <font size="1">
    7
   </font>
   Rex autem iratus est et, missis exercitibus suis, perdidit homicidas illos et civitatem illorum succendit.
   <font size="1">
    8
   </font>
   Tunc ait servis suis: 'Nuptiae quidem paratae sunt, sed qui invitati erant, non fuerunt digni;
   <font size="1">
    9
   </font>
   ite ergo ad exitus viarum, et quoscumque inveneritis, vocate ad nuptias'.
   <font size="1">
    10
   </font>
   Et egressi servi illi in vias, congregaverunt omnes, quos invenerunt, malos et bonos; et impletae sunt nuptiae discumbentium.
   <font size="1">
    11
   </font>
   Intravit autem rex, ut videret discumbentes, et vidit ibi hominem non vestitum veste nuptiali
   <font size="1">
    12
   </font>
   et ait illi: 'Amice, quomodo huc intrasti, non habens vestem nuptialem?'. At ille obmutuit.
   <font size="1">
    13
   </font>
   Tunc dixit rex ministris: 'Ligate pedes eius et manus et mittite eum in tenebras exteriores: ibi erit fletus et stridor dentium'.
   <font size="1">
    14
   </font>
   Multi enim sunt vocati, pauci vero electi".
  </p>
  <p>
   <font size="1">
    15
   </font>
   Tunc abeuntes pharisaei consilium inierunt, ut caperent eum in sermone.
   <font size="1">
    16
   </font>
   Et mittunt ei discipulos suos cum herodianis dicentes: "Magister, scimus quia verax es et viam Dei in veritate doces, et non est tibi cura de aliquo; non enim respicis personam hominum.
   <font size="1">
    17
   </font>
   Dic ergo nobis quid tibi videatur: Licet censum dare Caesari an non?".
   <font size="1">
    18
   </font>
   Cognita autem Iesus nequitia eorum, ait: "Quid me tentatis, hypocritae?
   <font size="1">
    19
   </font>
   Ostendite mihi nomisma census". At illi obtulerunt ei denarium.
   <font size="1">
    20
   </font>
   Et ait illis: "Cuius est imago haec et suprascriptio?".
   <font size="1">
    21
   </font>
   Dicunt ei: "Caesaris". Tunc ait illis: "Reddite ergo, quae sunt Caesaris, Caesari et, quae sunt Dei, Deo".
   <font size="1">
    22
   </font>
   Et audientes mirati sunt et, relicto eo, abierunt.
  </p>
  <p>
   <font size="1">
    23
   </font>
   In illo die accesserunt ad eum sadducaei, qui dicunt non esse resurrectionem, et interrogaverunt eum
   <font size="1">
    24
   </font>
   dicentes: "Magister, Moyses dixit, si quis mortuus fuerit non habens filios, ut ducat frater eius uxorem illius et suscitet semen fratri suo.
   <font size="1">
    25
   </font>
   Erant autem apud nos septem fratres: et primus, uxore ducta, defunctus est et non habens semen reliquit uxorem suam fratri suo;
   <font size="1">
    26
   </font>
   similiter secundus et tertius usque ad septimum.
   <font size="1">
    27
   </font>
   Novissime autem omnium mulier defuncta est.
   <font size="1">
    28
   </font>
   In resurrectione ergo cuius erit de septem uxor? Omnes enim habuerunt eam".
   <font size="1">
    29
   </font>
   Respondens autem Iesus ait illis: "Erratis nescientes Scripturas neque virtutem Dei;
   <font size="1">
    30
   </font>
   in resurrectione enim neque nubent neque nubentur, sed sunt sicut angeli in caelo.
   <font size="1">
    31
   </font>
   De resurrectione autem mortuorum non legistis, quod dictum est vobis a Deo dicente:
   <font size="1">
    32
   </font>
   "Ego sum Deus Abraham et Deus Isaac et Deus Iacob"? Non est Deus mortuorum sed viventium".
   <font size="1">
    33
   </font>
   Et audientes turbae mirabantur in doctrina eius.
   <font size="1">
    34
   </font>
   Pharisaei autem audientes quod silentium imposuisset sadducaeis, convenerunt in unum.
   <font size="1">
    35
   </font>
   Et interrogavit unus ex eis legis doctor tentans eum:
   <font size="1">
    36
   </font>
   "Magister, quod est mandatum magnum in Lege?".
   <font size="1">
    37
   </font>
   Ait autem illi: "Diliges Dominum Deum tuum in toto corde tuo et in tota anima tua et in tota mente tua:
   <font size="1">
    38
   </font>
   hoc est magnum et primum mandatum.
   <font size="1">
    39
   </font>
   Secundum autem simile est huic: Diliges proximum tuum sicut teipsum.
   <font size="1">
    40
   </font>
   In his duobus mandatis universa Lex pendet et Prophetae".
   <font size="1">
    41
   </font>
   Congregatis autem pharisaeis, interrogavit eos Iesus
   <font size="1">
    42
   </font>
   dicens: "Quid vobis videtur de Christo? Cuius filius est?". Dicunt ei: "David".
   <font size="1">
    43
   </font>
   Ait illis: "Quomodo ergo David in Spiritu vocat eum Dominum dicens:
   <font size="1">
    44
   </font>
   "Dixit Dominus Domino meo: Sede a dextris meis, donec ponam inimicos tuos sub pedibus tuis"?
   <font size="1">
    45
   </font>
   Si ergo David vocat eum Dominum, quomodo filius eius est?".
   <font size="1">
    46
   </font>
   Et nemo poterat respondere ei verbum, neque ausus fuit quisquam ex illa die eum amplius interrogare.
  </p>
  <p>
   <a name="23">
   </a>
   [23]
   <font size="1">
    1
   </font>
   Tunc Iesus locutus est ad turbas et ad discipulos suos
   <font size="1">
    2
   </font>
   dicens: "Super cathedram Moysis sederunt scribae et pharisaei.
   <font size="1">
    3
   </font>
   Omnia ergo, quaecumque dixerint vobis, facite et servate; secundum opera vero eorum nolite facere: dicunt enim et non faciunt.
   <font size="1">
    4
   </font>
   Alligant autem onera gravia et importabilia et imponunt in umeros hominum, ipsi autem digito suo nolunt ea movere.
   <font size="1">
    5
   </font>
   Omnia vero opera sua faciunt, ut videantur ab hominibus: dilatant enim phylacteria sua et magnificant fimbrias,
   <font size="1">
    6
   </font>
   amant autem primum recubitum in cenis et primas cathedras in synagogis
   <font size="1">
    7
   </font>
   et salutationes in foro et vocari ab hominibus Rabbi.
   <font size="1">
    8
   </font>
   Vos autem nolite vocari Rabbi; unus enim est Magister vester, omnes autem vos fratres estis.
   <font size="1">
    9
   </font>
   Et Patrem nolite vocare vobis super terram, unus enim est Pater vester, caelestis.
   <font size="1">
    10
   </font>
   Nec vocemini Magistri, quia Magister vester unus est, Christus.
   <font size="1">
    11
   </font>
   Qui maior est vestrum, erit minister vester.
   <font size="1">
    12
   </font>
   Qui autem se exaltaverit, humiliabitur; et, qui se humiliaverit, exaltabitur.
  </p>
  <p>
   <font size="1">
    13
   </font>
   "Vae autem vobis, scribae et pharisaei hypocritae, quia clauditis regnum caelorum ante homines! Vos enim non intratis nec introeuntes sinitis intrare. (14)
   <font size="1">
    15
   </font>
   Vae vobis, scribae et pharisaei hypocritae, quia circuitis mare et aridam, ut faciatis unum proselytum, et cum fuerit factus, facitis eum filium gehennae duplo quam vos!
   <font size="1">
    16
   </font>
   Vae vobis, duces caeci, qui dicitis: "Quicumque iuraverit per templum, nihil est; quicumque autem iuraverit in auro templi, debet".
   <font size="1">
    17
   </font>
   Stulti et caeci! Quid enim maius est: aurum an templum, quod sanctificat aurum?
   <font size="1">
    18
   </font>
   Et: "Quicumque iuraverit in altari, nihil est; quicumque autem iuraverit in dono, quod est super illud, debet".
   <font size="1">
    19
   </font>
   Caeci! Quid enim maius est: donum an altare, quod sanctificat donum?
   <font size="1">
    20
   </font>
   Qui ergo iuraverit in altari, iurat in eo et in omnibus, quae super illud sunt;
   <font size="1">
    21
   </font>
   et, qui iuraverit in templo, iurat in illo et in eo, qui inhabitat in ipso;
   <font size="1">
    22
   </font>
   et, qui iuraverit in caelo, iurat in throno Dei et in eo, qui sedet super eum.
   <font size="1">
    23
   </font>
   Vae vobis, scribae et pharisaei hypocritae, quia decimatis mentam et anethum et cyminum et reliquistis, quae graviora sunt legis: iudicium et misericordiam et fidem! Haec oportuit facere et illa non omittere.
   <font size="1">
    24
   </font>
   Duces caeci, excolantes culicem, camelum autem glutientes.
   <font size="1">
    25
   </font>
   Vae vobis, scribae et pharisaei hypocritae, quia mundatis, quod de foris est calicis et paropsidis, intus autem pleni sunt rapina et immunditia!
   <font size="1">
    26
   </font>
   Pharisaee caece, munda prius, quod intus est calicis, ut fiat et id, quod de foris eius est, mundum.
   <font size="1">
    27
   </font>
   Vae vobis, scribae et pharisaei hypocritae, quia similes estis sepulcris dealbatis, quae a foris quidem parent speciosa, intus vero plena sunt ossibus mortuorum et omni spurcitia!
   <font size="1">
    28
   </font>
   Sic et vos a foris quidem paretis hominibus iusti, intus autem pleni estis hypocrisi et iniquitate.
   <font size="1">
    29
   </font>
   Vae vobis, scribae et pharisaei hypocritae, qui aedificatis sepulcra prophetarum et ornatis monumenta iustorum
   <font size="1">
    30
   </font>
   et dicitis: "Si fuissemus in diebus patrum nostrorum, non essemus socii eorum in sanguine prophetarum"!
   <font size="1">
    31
   </font>
   Itaque testimonio estis vobismetipsis quia filii estis eorum, qui prophetas occiderunt.
   <font size="1">
    32
   </font>
   Et vos implete mensuram patrum vestrorum.
   <font size="1">
    33
   </font>
   Serpentes, genimina viperarum, quomodo fugietis a iudicio gehennae?
   <font size="1">
    34
   </font>
   Ideo ecce ego mitto ad vos prophetas et sapientes et scribas; ex illis occidetis et crucifigetis et ex eis flagellabitis in synagogis vestris et persequemini de civitate in civitatem,
   <font size="1">
    35
   </font>
   ut veniat super vos omnis sanguis iustus, qui effusus est super terram a sanguine Abel iusti usque ad sanguinem Zachariae filii Barachiae, quem occidistis inter templum et altare.
   <font size="1">
    36
   </font>
   Amen dico vobis: Venient haec omnia super generationem istam.
  </p>
  <p>
   <font size="1">
    37
   </font>
   "Ierusalem, Ierusalem, quae occidis prophetas et lapidas eos, qui ad te missi sunt, quotiens volui congregare filios tuos, quemadmodum gallina congregat pullos suos sub alas, et noluistis!
   <font size="1">
    38
   </font>
   Ecce relinquitur vobis domus vestra deserta!
   <font size="1">
    39
   </font>
   Dico enim vobis: Non me videbitis amodo, donec dicatis: "Benedictus, qui venit in nomine Dominil".
  </p>
  <p>
   <a name="24">
   </a>
   [24]
   <font size="1">
    1
   </font>
   Et egressus Iesus de templo ibat, et accesserunt discipuli eius, ut ostenderent ei aedificationes templi;
   <font size="1">
    2
   </font>
   ipse autem respondens dixit eis: "Non videtis haec omnia? Amen dico vobis: Non relinquetur hic lapis super lapidem, qui non destruetur".
  </p>
  <p>
   <font size="1">
    3
   </font>
   Sedente autem eo super montem Oliveti, accesserunt ad eum discipuli secreto dicentes: "Dic nobis: Quando haec erunt, et quod signum adventus tui et consummationis saeculi?".
   <font size="1">
    4
   </font>
   Et respondens Iesus dixit eis: "Videte, ne quis vos seducat.
   <font size="1">
    5
   </font>
   Multi enim venient in nomine meo dicentes: "Ego sum Christus", et multos seducent.
   <font size="1">
    6
   </font>
   Audituri enim estis proelia et opiniones proeliorum. Videte, ne turbemini; oportet enim fieri, sed nondum est finis.
   <font size="1">
    7
   </font>
   Consurget enim gens in gentem, et regnum in regnum, et erunt fames et terrae motus per loca;
   <font size="1">
    8
   </font>
   haec autem omnia initia sunt dolorum.
   <font size="1">
    9
   </font>
   Tunc tradent vos in tribulationem et occident vos, et eritis odio omnibus gentibus propter nomen meum.
   <font size="1">
    10
   </font>
   Et tunc scandalizabuntur multi et invicem tradent et odio habebunt invicem;
   <font size="1">
    11
   </font>
   et multi pseudoprophetae surgent et seducent multos.
   <font size="1">
    12
   </font>
   Et, quoniam abundavit iniquitas, refrigescet caritas multorum;
   <font size="1">
    13
   </font>
   qui autem permanserit usque in finem, hic salvus erit.
   <font size="1">
    14
   </font>
   Et praedicabitur hoc evangelium regni in universo orbe in testimonium omnibus gentibus; et tunc veniet consummatio.
  </p>
  <p>
   <font size="1">
    15
   </font>
   Cum ergo videritis abominationem desolationis, quae dicta est a Daniele propheta, stantem in loco sancto, qui legit, intellegat:
   <font size="1">
    16
   </font>
   tunc qui in Iudaea sunt, fugiant ad montes;
   <font size="1">
    17
   </font>
   qui in tecto, non descendat tollere aliquid de domo sua;
   <font size="1">
    18
   </font>
   et, qui in agro, non revertatur tollere pallium suum.
   <font size="1">
    19
   </font>
   Vae autem praegnantibus et nutrientibus in illis diebus!
   <font size="1">
    20
   </font>
   Orate autem, ut non fiat fuga vestra hieme vel sabbato:
   <font size="1">
    21
   </font>
   erit enim tunc tribulatio magna, qualis non fuit ab initio mundi usque modo neque fiet.
   <font size="1">
    22
   </font>
   Et nisi breviati fuissent dies illi, non fieret salva omnis caro; sed propter electos breviabuntur dies illi.
   <font size="1">
    23
   </font>
   Tunc si quis vobis dixerit: "Ecce hic Christus" aut: "Hic", nolite credere.
   <font size="1">
    24
   </font>
   Surgent enim pseudochristi et pseudoprophetae et dabunt signa magna et prodigia, ita ut in errorem inducantur, si fieri potest, etiam electi.
   <font size="1">
    25
   </font>
   Ecce praedixi vobis.
   <font size="1">
    26
   </font>
   Si ergo dixerint vobis: "Ecce in deserto est", nolite exire; "Ecce in penetralibus", nolite credere;
   <font size="1">
    27
   </font>
   sicut enim fulgur exit ab oriente et paret usque in occidentem, ita erit adventus Filii hominis.
   <font size="1">
    28
   </font>
   Ubicumque fuerit corpus, illuc congregabuntur aquilae.
  </p>
  <p>
   <font size="1">
    29
   </font>
   Statim autem post tribulationem dierum illorum, sol obscurabitur, et luna non dabit lumen suum, et stellae cadent de caelo, et virtutes caelorum commovebuntur.
   <font size="1">
    30
   </font>
   Et tunc parebit signum Filii hominis in caelo, et tunc plangent omnes tribus terrae et videbunt Filium hominis venientem in nubibus caeli cum virtute et gloria multa;
   <font size="1">
    31
   </font>
   et mittet angelos suos cum tuba magna, et congregabunt electos eius a quattuor ventis, a summis caelorum usque ad terminos eorum.
  </p>
  <p>
   <font size="1">
    32
   </font>
   Ab arbore autem fici discite parabolam: cum iam ramus eius tener fuerit, et folia nata, scitis quia prope est aestas.
   <font size="1">
    33
   </font>
   Ita et vos, cum videritis haec omnia, scitote quia prope est in ianuis.
   <font size="1">
    34
   </font>
   Amen dico vobis: Non praeteribit haec generatio, donec omnia haec fiant.
   <font size="1">
    35
   </font>
   Caelum et terra transibunt, verba vero mea non praeteribunt.
  </p>
  <p>
   <font size="1">
    36
   </font>
   De die autem illa et hora nemo scit, neque angeli caelorum neque Filius, nisi Pater solus.
   <font size="1">
    37
   </font>
   Sicut enim dies Noe, ita erit adventus Filii hominis.
   <font size="1">
    38
   </font>
   Sicut enim erant in diebus ante diluvium comedentes et bibentes, nubentes et nuptum tradentes, usque ad eum diem, quo introivit in arcam Noe,
   <font size="1">
    39
   </font>
   et non cognoverunt, donec venit diluvium et tulit omnes, ita erit et adventus Filii hominis.
   <font size="1">
    40
   </font>
   Tunc duo erunt in agro: unus assumitur, et unus relinquitur;
   <font size="1">
    41
   </font>
   duae molentes in mola: una assumitur, et una relinquitur.
  </p>
  <p>
   <font size="1">
    42
   </font>
   Vigilate ergo, quia nescitis qua die Dominus vester venturus sit.
   <font size="1">
    43
   </font>
   Illud autem scitote quoniam si sciret pater familias qua hora fur venturus esset, vigilaret utique et non sineret perfodi domum suam.
   <font size="1">
    44
   </font>
   Ideo et vos estote parati, quia, qua nescitis hora, Filius hominis venturus est.
  </p>
  <p>
   <font size="1">
    45
   </font>
   Quis putas est fidelis servus et prudens, quem constituit dominus supra familiam suam, ut det illis cibum in tempore?
   <font size="1">
    46
   </font>
   Beatus ille servus, quem cum venerit dominus eius, invenerit sic facientem.
   <font size="1">
    47
   </font>
   Amen dico vobis quoniam super omnia bona sua constituet eum.
   <font size="1">
    48
   </font>
   Si autem dixerit malus servus ille in corde suo: "Moram facit dominus meus venire",
   <font size="1">
    49
   </font>
   et coeperit percutere conservos suos, manducet autem et bibat cum ebriis,
   <font size="1">
    50
   </font>
   veniet dominus servi illius in die, qua non sperat, et in hora, qua ignorat,
   <font size="1">
    51
   </font>
   et dividet eum partemque eius ponet cum hypocritis; illic erit fletus et stridor dentium."
  </p>
  <p>
   <a name="25">
   </a>
   [25]
   <font size="1">
    1
   </font>
   "Tunc simile erit regnum caelorum decem virginibus, quae accipientes lampades suas exierunt obviam sponso.
   <font size="1">
    2
   </font>
   Quinque autem ex eis erant fatuae, et quinque prudentes.
   <font size="1">
    3
   </font>
   Fatuae enim, acceptis lampadibus suis, non sumpserunt oleum secum;
   <font size="1">
    4
   </font>
   prudentes vero acceperunt oleum in vasis cum lampadibus suis.
   <font size="1">
    5
   </font>
   Moram autem faciente sponso, dormitaverunt omnes et dormierunt.
   <font size="1">
    6
   </font>
   Media autem nocte clamor factus est: "Ecce sponsus! Exite obviam ei".
   <font size="1">
    7
   </font>
   Tunc surrexerunt omnes virgines illae et ornaverunt lampades suas.
   <font size="1">
    8
   </font>
   Fatuae autem sapientibus dixerunt: "Date nobis de oleo vestro, quia lampades nostrae exstinguuntur".
   <font size="1">
    9
   </font>
   Responderunt prudentes dicentes: "Ne forte non sufficiat nobis et vobis, ite potius ad vendentes et emite vobis".
   <font size="1">
    10
   </font>
   Dum autem irent emere, venit sponsus, et quae paratae erant, intraverunt cum eo ad nuptias; et clausa est ianua.
   <font size="1">
    11
   </font>
   Novissime autem veniunt et reliquae virgines dicentes: "Domine, domine, aperi nobis".
   <font size="1">
    12
   </font>
   At ille respondens ait: "Amen dico vobis: Nescio vos".
   <font size="1">
    13
   </font>
   Vigilate itaque, quia nescitis diem neque horam.
  </p>
  <p>
   <font size="1">
    14
   </font>
   Sicut enim homo peregre proficiscens vocavit servos suos et tradidit illis bona sua.
   <font size="1">
    15
   </font>
   Et uni dedit quinque talenta, alii autem duo, alii vero unum, unicuique secundum propriam virtutem, et profectus est. Statim
   <font size="1">
    16
   </font>
   abiit, qui quinque talenta acceperat, et operatus est in eis et lucratus est alia quinque;
   <font size="1">
    17
   </font>
   similiter qui duo acceperat, lucratus est alia duo.
   <font size="1">
    18
   </font>
   Qui autem unum acceperat, abiens fodit in terra et abscondit pecuniam domini sui.
   <font size="1">
    19
   </font>
   Post multum vero temporis venit dominus servorum illorum et ponit rationem cum eis.
   <font size="1">
    20
   </font>
   Et accedens, qui quinque talenta acceperat, obtulit alia quinque talenta dicens: 'Domine, quinque talenta tradidisti mihi; ecce alia quinque superlucratus sum'.
   <font size="1">
    21
   </font>
   Ait illi dominus eius: 'Euge, serve bone et fidelis. Super pauca fuisti fidelis; supra multa te constituam: intra in gaudium domini tui'.
   <font size="1">
    22
   </font>
   Accessit autem et qui duo talenta acceperat, et ait: 'Domine, duo talenta tradidisti mihi; ecce alia duo lucratus sum'.
   <font size="1">
    23
   </font>
   Ait illi dominus eius: 'Euge, serve bone et fidelis. Super pauca fuisti fidelis; supra multa te constituam: intra in gaudium domini tui'.
   <font size="1">
    24
   </font>
   Accedens autem et qui unum talentum acceperat, ait: 'Domine, novi te quia homo durus es: metis, ubi non seminasti, et congregas, ubi non sparsisti;
   <font size="1">
    25
   </font>
   et timens abii et abscondi talentum tuum in terra. Ecce habes, quod tuum est'.
   <font size="1">
    26
   </font>
   Respondens autem dominus eius dixit ei: 'Serve male et piger! Sciebas quia meto, ubi non seminavi, et congrego, ubi non sparsi?
   <font size="1">
    27
   </font>
   Oportuit ergo te mittere pecuniam meam nummulariis, et veniens ego recepissem, quod meum est cum usura.
   <font size="1">
    28
   </font>
   Tollite itaque ab eo talentum et date ei, qui habet decem talenta:
   <font size="1">
    29
   </font>
   omni enim habenti dabitur, et abundabit; ei autem, qui non habet, et quod habet, auferetur ab eo.
   <font size="1">
    30
   </font>
   Et inutilem servum eicite in tenebras exteriores: illic erit fletus et stridor dentium'.
  </p>
  <p>
   <font size="1">
    31
   </font>
   Cum autem venerit Filius hominis in gloria sua, et omnes angeli cum eo, tunc sedebit super thronum gloriae suae.
   <font size="1">
    32
   </font>
   Et congregabuntur ante eum omnes gentes; et separabit eos ab invicem, sicut pastor segregat oves ab haedis,
   <font size="1">
    33
   </font>
   et statuet oves quidem a dextris suis, haedos autem a sinistris.
   <font size="1">
    34
   </font>
   Tunc dicet Rex his, qui a dextris eius erunt: "Venite, benedicti Patris mei; possidete paratum vobis regnum a constitutione mundi.
   <font size="1">
    35
   </font>
   Esurivi enim, et dedistis mihi manducare; sitivi, et dedistis mihi bibere; hospes eram, et collegistis me;
   <font size="1">
    36
   </font>
   nudus, et operuistis me; infirmus, et visitastis me; in carcere eram, et venistis ad me".
   <font size="1">
    37
   </font>
   Tunc respondebunt ei iusti dicentes: "Domine, quando te vidimus esurientem et pavimus, aut sitientem et dedimus tibi potum?
   <font size="1">
    38
   </font>
   Quando autem te vidimus hospitem et collegimus, aut nudum et cooperuimus?
   <font size="1">
    39
   </font>
   Quando autem te vidimus infirmum aut in carcere et venimus ad te?".
   <font size="1">
    40
   </font>
   Et respondens Rex dicet illis: "Amen dico vobis: Quamdiu fecistis uni de his fratribus meis minimis, mihi fecistis".
   <font size="1">
    41
   </font>
   Tunc dicet et his, qui a sinistris erunt: "Discedite a me, maledicti, in ignem aeternum, qui praeparatus est Diabolo et angelis eius.
   <font size="1">
    42
   </font>
   Esurivi enim, et non dedistis mihi manducare; sitivi, et non dedistis mihi potum;
   <font size="1">
    43
   </font>
   hospes eram, et non collegistis me; nudus, et non operuistis me; infirmus et in carcere, et non visitastis me".
   <font size="1">
    44
   </font>
   Tunc respondebunt et ipsi dicentes: "Domine, quando te vidimus esurientem aut sitientem aut hospitem aut nudum aut infirmum vel in carcere et non ministravimus tibi?".
   <font size="1">
    45
   </font>
   Tunc respondebit illis dicens: "Amen dico vobis: Quamdiu non fecistis uni de minimis his, nec mihi fecistis".
   <font size="1">
    46
   </font>
   Et ibunt hi in supplicium aeternum, iusti autem in vitam aeternam".
  </p>
  <p>
   <a name="26">
   </a>
   [26]
   <font size="1">
    1
   </font>
   Et factum est, cum consum masset Iesus sermones hos omnes, dixit discipulis suis:
   <font size="1">
    2
   </font>
   "Scitis quia post biduum Pascha fiet, et Filius hominis traditur, ut crucifigatur".
   <font size="1">
    3
   </font>
   Tunc congregati sunt principes sacerdotum et seniores populi in aulam principis sacerdotum, qui dicebatur Caiphas,
   <font size="1">
    4
   </font>
   et consilium fecerunt, ut Iesum dolo tenerent et occiderent;
   <font size="1">
    5
   </font>
   dicebant autem: "Non in die festo, ne tumultus fiat in populo".
  </p>
  <p>
   <font size="1">
    6
   </font>
   Cum autem esset Iesus in Bethania, in domo Simonis leprosi,
   <font size="1">
    7
   </font>
   accessit ad eum mulier habens alabastrum unguenti pretiosi et effudit super caput ipsius recumbentis.
   <font size="1">
    8
   </font>
   Videntes autem discipuli, indignati sunt dicentes: "Ut quid perditio haec?
   <font size="1">
    9
   </font>
   Potuit enim istud venumdari multo et dari pauperibus".
   <font size="1">
    10
   </font>
   Sciens autem Iesus ait illis: "Quid molesti estis mulieri? Opus enim bonum operata est in me;
   <font size="1">
    11
   </font>
   nam semper pauperes habetis vobiscum, me autem non semper habetis.
   <font size="1">
    12
   </font>
   Mittens enim haec unguentum hoc supra corpus meum, ad sepeliendum me fecit.
   <font size="1">
    13
   </font>
   Amen dico vobis: Ubicumque praedicatum fuerit hoc evangelium in toto mundo, dicetur et quod haec fecit in memoriam eius".
  </p>
  <p>
   <font size="1">
    14
   </font>
   Tunc abiit unus de Duodecim, qui dicebatur Iudas Iscariotes, ad principes sacerdotum
   <font size="1">
    15
   </font>
   et ait: "Quid vultis mihi dare, et ego vobis eum tradam?". At illi constituerunt ei triginta argenteos.
   <font size="1">
    16
   </font>
   Et exinde quaerebat opportunitatem, ut eum traderet.
  </p>
  <p>
   <font size="1">
    17
   </font>
   Prima autem Azymorum accesserunt discipuli ad Iesum dicentes: "Ubi vis paremus tibi comedere Pascha?".
   <font size="1">
    18
   </font>
   Ille autem dixit: "Ite in civitatem ad quendam et dicite ei: "Magister dicit: Tempus meum prope est; apud te facio Pascha cum discipulis meis"".
   <font size="1">
    19
   </font>
   Et fecerunt discipuli, sicut constituit illis Iesus, et paraverunt Pascha.
   <font size="1">
    20
   </font>
   Vespere autem facto, discumbebat cum Duodecim.
   <font size="1">
    21
   </font>
   Et edentibus illis, dixit: "Amen dico vobis: Unus vestrum me traditurus est".
   <font size="1">
    22
   </font>
   Et contristati valde, coeperunt singuli dicere ei: "Numquid ego sum, Domine?".
   <font size="1">
    23
   </font>
   At ipse respondens ait: "Qui intingit mecum manum in paropside, hic me tradet.
   <font size="1">
    24
   </font>
   Filius quidem hominis vadit, sicut scriptum est de illo; vae autem homini illi, per quem Filius hominis traditur! Bonum erat ei, si natus non fuisset homo ille".
   <font size="1">
    25
   </font>
   Respondens autem Iudas, qui tradidit eum, dixit: "Numquid ego sum, Rabbi?". Ait illi: "Tu dixisti".
  </p>
  <p>
   <font size="1">
    26
   </font>
   Cenantibus autem eis, accepit Iesus panem et benedixit ac fregit deditque discipulis et ait: "Accipite, comedite: hoc est corpus meum".
   <font size="1">
    27
   </font>
   Et accipiens calicem, gratias egit et dedit illis dicens: "Bibite ex hoc omnes:
   <font size="1">
    28
   </font>
   hic est enim sanguis meus novi testamenti, qui pro multis effunditur in remissionem peccatorum.
   <font size="1">
    29
   </font>
   Dico autem vobis: Non bibam amodo de hoc genimine vitis usque in diem illum, cum illud bibam vobiscum novum in regno Patris mei".
  </p>
  <p>
   <font size="1">
    30
   </font>
   Et hymno dicto, exierunt in montem Oliveti.
   <font size="1">
    31
   </font>
   Tunc dicit illis Iesus: "Omnes vos scandalum patiemini in me in ista nocte. Scriptum est enim: "Percutiam pastorem, et dispergentur oves gregis".
   <font size="1">
    32
   </font>
   Postquam autem resurrexero, praecedam vos in Galilaeam".
   <font size="1">
    33
   </font>
   Respondens autem Petrus ait illi: "Et si omnes scandalizati fuerint in te, ego numquam scandalizabor".
   <font size="1">
    34
   </font>
   Ait illi Iesus: "Amen dico tibi: In hac nocte, antequam gallus cantet, ter me negabis".
   <font size="1">
    35
   </font>
   Ait illi Petrus: "Etiam si oportuerit me mori tecum, non te negabo". Similiter et omnes discipuli dixerunt.
  </p>
  <p>
   <font size="1">
    36
   </font>
   Tunc venit Iesus cum illis in praedium, quod dicitur Gethsemani. Et dicit discipulis: "Sedete hic, donec vadam illuc et orem".
   <font size="1">
    37
   </font>
   Et assumpto Petro et duobus filiis Zebedaei, coepit contristari et maestus esse.
   <font size="1">
    38
   </font>
   Tunc ait illis: "Tristis est anima mea usque ad mortem; sustinete hic et vigilate mecum".
   <font size="1">
    39
   </font>
   Et progressus pusillum, procidit in faciem suam orans et dicens: "Pater mi, si possibile est, transeat a me calix iste; verumtamen non sicut ego volo, sed sicut tu".
   <font size="1">
    40
   </font>
   Et venit ad discipulos et invenit eos dormientes; et dicit Petro: "Sic non potuistis una hora vigilare mecum?
   <font size="1">
    41
   </font>
   Vigilate et orate, ut non intretis in tentationem; spiritus quidem promptus est, caro autem infirma".
   <font size="1">
    42
   </font>
   Iterum secundo abiit et oravit dicens: "Pater mi, si non potest hoc transire, nisi bibam illud, fiat voluntas tua".
   <font size="1">
    43
   </font>
   Et venit iterum et invenit eos dormientes: erant enim oculi eorum gravati.
   <font size="1">
    44
   </font>
   Et relictis illis, iterum abiit et oravit tertio, eundem sermonem iterum dicens.
   <font size="1">
    45
   </font>
   Tunc venit ad discipulos et dicit illis: "Dormite iam et requiescite; ecce appropinquavit hora, et Filius hominis traditur in manus peccatorum.
   <font size="1">
    46
   </font>
   Surgite, eamus; ecce appropinquavit, qui me tradit".
  </p>
  <p>
   <font size="1">
    47
   </font>
   Et adhuc ipso loquente, ecce Iudas, unus de Duodecim, venit, et cum eo turba multa cum gladiis et fustibus, missi a principibus sacerdotum et senioribus populi.
   <font size="1">
    48
   </font>
   Qui autem tradidit eum, dedit illis signum dicens: "Quemcumque osculatus fuero, ipse est; tenete eum!".
   <font size="1">
    49
   </font>
   Et confestim accedens ad Iesum dixit: "Ave, Rabbi!" et osculatus est eum.
   <font size="1">
    50
   </font>
   Iesus autem dixit illi: "Amice, ad quod venisti!". Tunc accesserunt et manus iniecerunt in Iesum et tenuerunt eum.
   <font size="1">
    51
   </font>
   Et ecce unus ex his, qui erant cum Iesu, extendens manum exemit gladium suum et percutiens servum principis sacerdotum amputavit auriculam eius.
   <font size="1">
    52
   </font>
   Tunc ait illi Iesus: "Converte gladium tuum in locum suum. Omnes enim, qui acceperint gladium, gladio peribunt.
   <font size="1">
    53
   </font>
   An putas quia non possum rogare Patrem meum, et exhibebit mihi modo plus quam duodecim legiones angelorum?
   <font size="1">
    54
   </font>
   Quomodo ergo implebuntur Scripturae quia sic oportet fieri?".
   <font size="1">
    55
   </font>
   In illa hora dixit Iesus turbis: "Tamquam ad latronem existis cum gladiis et fustibus comprehendere me? Cotidie sedebam docens in templo, et non me tenuistis".
   <font size="1">
    56
   </font>
   Hoc autem totum factum est, ut implerentur scripturae Prophetarum. Tunc discipuli omnes, relicto eo, fugerunt.
  </p>
  <p>
   <font size="1">
    57
   </font>
   Illi autem tenentes Iesum duxerunt ad Caipham principem sacerdotum, ubi scribae et seniores convenerant.
   <font size="1">
    58
   </font>
   Petrus autem sequebatur eum a longe usque in aulam principis sacerdotum; et ingressus intro sede bat cum ministris, ut videret finem.
   <font size="1">
    59
   </font>
   Principes autem sacerdotum et omne concilium quaerebant falsum testimonium contra Iesum, ut eum morti traderent,
   <font size="1">
    60
   </font>
   et non invenerunt, cum multi falsi testes accessissent. Novissime autem venientes duo
   <font size="1">
    61
   </font>
   dixerunt: "Hic dixit: "Possum destruere templum Dei et post triduum aedificare illud"".
   <font size="1">
    62
   </font>
   Et surgens princeps sacerdotum ait illi: "Nihil respondes? Quid isti adversum te testificantur?".
   <font size="1">
    63
   </font>
   Iesus autem tacebat. Et princeps sacerdotum ait illi: "Adiuro te per Deum vivum, ut dicas nobis, si tu es Christus Filius Dei".
   <font size="1">
    64
   </font>
   Dicit illi Iesus: "Tu dixisti. Verumtamen dico vobis: Amodo videbitis Filium hominis sedentem a dextris Virtutis et venientem in nubibus caeli".
   <font size="1">
    65
   </font>
   Tunc princeps sacerdotum scidit vestimenta sua dicens: "Blasphemavit! Quid adhuc egemus testibus? Ecce nunc audistis blasphemiam.
   <font size="1">
    66
   </font>
   Quid vobis videtur?". Illi autem respondentes dixerunt: "Reus est mortis!".
   <font size="1">
    67
   </font>
   Tunc exspuerunt in faciem eius et colaphis eum ceciderunt; alii autem palmas in faciem ei dederunt
   <font size="1">
    68
   </font>
   dicentes: "Prophetiza nobis, Christe: Quis est, qui te percussit?".
  </p>
  <p>
   <font size="1">
    69
   </font>
   Petrus vero sedebat foris in atrio; et accessit ad eum una ancilla dicens: "Et tu cum Iesu Galilaeo eras!".
   <font size="1">
    70
   </font>
   At ille negavit coram omnibus dicens: "Nescio quid dicis!".
   <font size="1">
    71
   </font>
   Exeunte autem illo ad ianuam, vidit eum alia et ait his, qui erant ibi: "Hic erat cum Iesu Nazareno!".
   <font size="1">
    72
   </font>
   Et iterum negavit cum iuramento: "Non novi hominem!".
   <font size="1">
    73
   </font>
   Post pusillum autem accesserunt, qui stabant, et dixerunt Petro: "Vere et tu ex illis es, nam et loquela tua manifestum te facit".
   <font size="1">
    74
   </font>
   Tunc coepit detestari et iurare: "Non novi hominem!". Et continuo gallus cantavit;
   <font size="1">
    75
   </font>
   et recordatus est Petrus verbi Iesu, quod dixerat: "Priusquam gallus cantet, ter me negabis". Et egressus foras ploravit amare.
  </p>
  <p>
   <a name="27">
   </a>
   [27]
   <font size="1">
    1
   </font>
   Mane autem facto, consi lium inierunt omnes princi pes sacerdotum et seniores populi adversus Iesum, ut eum morti traderent.
   <font size="1">
    2
   </font>
   Et vinctum adduxerunt eum et tradiderunt Pilato praesidi.
  </p>
  <p>
   <font size="1">
    3
   </font>
   Tunc videns Iudas, qui eum tradidit, quod damnatus esset, paenitentia ductus, rettulit triginta argenteos principibus sacerdotum et senioribus
   <font size="1">
    4
   </font>
   dicens: "Peccavi tradens sanguinem innocentem". At illi dixerunt: "Quid ad nos? Tu videris!".
   <font size="1">
    5
   </font>
   Et proiectis argenteis in templo, recessit et abiens laqueo se suspendit.
   <font size="1">
    6
   </font>
   Principes autem sacerdotum, acceptis argenteis, dixerunt: "Non licet mittere eos in corbanam, quia pretium sanguinis est".
   <font size="1">
    7
   </font>
   Consilio autem inito, emerunt ex illis agrum Figuli in sepulturam peregrinorum.
   <font size="1">
    8
   </font>
   Propter hoc vocatus est ager ille ager Sanguinis usque in hodiernum diem.
   <font size="1">
    9
   </font>
   Tunc impletum est quod dictum est per Ieremiam prophetam di centem: "Et acceperunt triginta argenteos, pretium appretiati quem appretiaverunt a filiis Israel,
   <font size="1">
    10
   </font>
   et dederunt eos in agrum Figuli, sicut constituit mihi Dominus".
  </p>
  <p>
   <font size="1">
    11
   </font>
   Iesus autem stetit ante praesidem; et interrogavit eum praeses dicens: "Tu es Rex Iudaeorum?". Dixit autem Iesus: "Tu dicis".
   <font size="1">
    12
   </font>
   Et cum accusaretur a principibus sacerdotum et senioribus, nihil respondit.
   <font size="1">
    13
   </font>
   Tunc dicit illi Pilatus: "Non audis quanta adversum te dicant testimonia?".
   <font size="1">
    14
   </font>
   Et non respondit ei ad ullum verbum, ita ut miraretur praeses vehementer.
  </p>
  <p>
   <font size="1">
    15
   </font>
   Per diem autem sollemnem consueverat praeses dimittere turbae unum vinctum, quem voluissent.
   <font size="1">
    16
   </font>
   Habebant autem tunc vinctum insignem, qui dicebatur Barabbas.
   <font size="1">
    17
   </font>
   Congregatis ergo illis dixit Pilatus: "Quem vultis dimittam vobis: Barabbam an Iesum, qui dicitur Christus?".
   <font size="1">
    18
   </font>
   Sciebat enim quod per invidiam tradidissent eum.
  </p>
  <p>
   <font size="1">
    19
   </font>
   Sedente autem illo pro tribunali, misit ad illum uxor eius dicens: "Nihil tibi et iusto illi. Multa enim passa sum hodie per visum propter eum".
   <font size="1">
    20
   </font>
   Principes autem sacerdotum et seniores persuaserunt turbis, ut peterent Barabbam, Iesum vero perderent.
   <font size="1">
    21
   </font>
   Respondens autem praeses ait illis: "Quem vultis vobis de duobus dimittam?". At illi dixerunt: "Barabbam!".
   <font size="1">
    22
   </font>
   Dicit illis Pilatus: "Quid igitur faciam de Iesu, qui dicitur Christus?". Dicunt omnes: "Crucifigatur!".
   <font size="1">
    23
   </font>
   Ait autem: "Quid enim mali fecit?". At illi magis clamabant dicentes: "Crucifigatur!".
  </p>
  <p>
   <font size="1">
    24
   </font>
   Videns autem Pilatus quia nihil proficeret, sed magis tumultus fieret, accepta aqua, lavit manus coram turba dicens: "Innocens ego sum a sanguine hoc; vos videritis!".
   <font size="1">
    25
   </font>
   Et respondens universus populus dixit: "Sanguis eius super nos et super filios nostros".
   <font size="1">
    26
   </font>
   Tunc dimisit illis Barabbam; Iesum autem flagellatum tradidit, ut crucifigeretur.
  </p>
  <p>
   <font size="1">
    27
   </font>
   Tunc milites praesidis suscipientes Iesum in praetorio congregaverunt ad eum universam cohortem.
   <font size="1">
    28
   </font>
   Et exuentes eum, clamydem coccineam circumdederunt ei
   <font size="1">
    29
   </font>
   et plectentes coronam de spinis posuerunt super caput eius et arundinem in dextera eius et, genu flexo ante eum, illudebant ei dicentes: "Ave, rex Iudaeorum!".
   <font size="1">
    30
   </font>
   Et exspuentes in eum acceperunt arundinem et percutiebant caput eius.
   <font size="1">
    31
   </font>
   Et postquam illuserunt ei, exuerunt eum clamyde et induerunt eum vestimentis eius et duxerunt eum, ut crucifigerent.
  </p>
  <p>
   <font size="1">
    32
   </font>
   Exeuntes autem invenerunt hominem Cyrenaeum nomine Simonem; hunc angariaverunt, ut tolleret crucem eius.
   <font size="1">
    33
   </font>
   Et venerunt in locum, qui dicitur Golgotha, quod est Calvariae locus,
   <font size="1">
    34
   </font>
   et dederunt ei vinum bibere cum felle mixtum; et cum gustasset, noluit bibere.
   <font size="1">
    35
   </font>
   Postquam autem crucifixerunt eum, diviserunt vestimenta eius sortem mittentes
   <font size="1">
    36
   </font>
   et sedentes servabant eum ibi.
   <font size="1">
    37
   </font>
   Et imposuerunt super caput eius causam ipsius scriptam: "Hic est Iesus Rex Iudaeorum".
  </p>
  <p>
   <font size="1">
    38
   </font>
   Tunc crucifiguntur cum eo duo latrones: unus a dextris, et unus a sinistris.
   <font size="1">
    39
   </font>
   Praetereuntes autem blasphemabant eum moventes capita sua
   <font size="1">
    40
   </font>
   et dicentes: "Qui destruis templum et in triduo illud reaedificas, salva temetipsum; si Filius Dei es, descende de cruce!".
   <font size="1">
    41
   </font>
   Similiter et principes sacerdotum illudentes cum scribis et senioribus dicebant:
   <font size="1">
    42
   </font>
   "Alios salvos fecit, seipsum non potest salvum facere. Rex Israel est; descendat nunc de cruce, et credemus in eum.
   <font size="1">
    43
   </font>
   Confidit in Deo; liberet nunc, si vult eum. Dixit enim: "Dei Filius sum"".
   <font size="1">
    44
   </font>
   Idipsum autem et latrones, qui crucifixi erant cum eo, improperabant ei.
  </p>
  <p>
   <font size="1">
    45
   </font>
   A sexta autem hora tenebrae factae sunt super universam terram usque ad horam nonam.
   <font size="1">
    46
   </font>
   Et circa horam nonam clamavit Iesus voce magna dicens: "Eli, Eli, lema sabacthani?", hoc est: "Deus meus, Deus meus, ut quid dereliquisti me?".
   <font size="1">
    47
   </font>
   Quidam autem ex illic stantibus audientes dicebant: "Eliam vocat iste".
   <font size="1">
    48
   </font>
   Et continuo currens unus ex eis acceptam spongiam implevit aceto et imposuit arundini et dabat ei bibere.
   <font size="1">
    49
   </font>
   Ceteri vero dicebant: "Sine, videamus an veniat Elias liberans eum".
   <font size="1">
    50
   </font>
   Iesus autem iterum clamans voce magna emisit spiritum.
  </p>
  <p>
   <font size="1">
    51
   </font>
   Et ecce velum templi scissum est a summo usque deorsum in duas partes, et terra mota est, et petrae scissae sunt;
   <font size="1">
    52
   </font>
   et monumenta aperta sunt, et multa corpora sanctorum, qui dormierant, surrexerunt
   <font size="1">
    53
   </font>
   et exeuntes de monumentis post resurrectionem eius venerunt in sanctam civitatem et apparuerunt multis.
   <font size="1">
    54
   </font>
   Centurio autem et, qui cum eo erant custodientes Iesum, viso terrae motu et his, quae fiebant, timuerunt valde dicentes: "Vere Dei Filius erat iste!".
  </p>
  <p>
   <font size="1">
    55
   </font>
   Erant autem ibi mulieres multae a longe aspicientes, quae secutae erant Iesum a Galilaea ministrantes ei;
   <font size="1">
    56
   </font>
   inter quas erat Maria Magdalene et Maria Iacobi et Ioseph mater et mater filiorum Zebedaei.
  </p>
  <p>
   <font size="1">
    57
   </font>
   Cum sero autem factum esset, venit homo dives ab Arimathaea nomine Ioseph, qui et ipse discipulus erat Iesu.
   <font size="1">
    58
   </font>
   Hic accessit ad Pilatum et petiit corpus Iesu. Tunc Pilatus iussit reddi.
   <font size="1">
    59
   </font>
   Et accepto corpore, Ioseph involvit illud in sindone munda
   <font size="1">
    60
   </font>
   et posuit illud in monumento suo novo, quod exciderat in petra, et advolvit saxum magnum ad ostium monumenti et abiit.
   <font size="1">
    61
   </font>
   Erat autem ibi Maria Magdalene et altera Maria sedentes contra sepulcrum.
  </p>
  <p>
   <font size="1">
    62
   </font>
   Altera autem die, quae est post Parascevem, convenerunt principes sacerdotum et pharisaei ad Pilatum
   <font size="1">
    63
   </font>
   dicentes: "Domine, recordati sumus quia seductor ille dixit adhuc vivens: "Post tres dies resurgam".
   <font size="1">
    64
   </font>
   Iube ergo custodiri sepulcrum usque in diem tertium, ne forte veniant discipuli eius et furentur eum et dicant plebi: "Surrexit a mortuis", et erit novissimus error peior priore".
   <font size="1">
    65
   </font>
   Ait illis Pilatus: "Habetis custodiam; ite, custodite, sicut scitis".
   <font size="1">
    66
   </font>
   Illi autem abeuntes munierunt sepulcrum, signantes lapidem, cum custodia.
  </p>
  <p>
   <a name="28">
   </a>
   [28]
   <font size="1">
    1
   </font>
   Sero autem post sabbatum, cum illucesceret in primam sabbati, venit Maria Magdalene et altera Maria videre sepulcrum.
   <font size="1">
    2
   </font>
   Et ecce terrae motus factus est magnus: angelus enim Domini descendit de caelo et accedens revolvit lapidem et sedebat super eum.
   <font size="1">
    3
   </font>
   Erat autem aspectus eius sicut fulgur, et vestimentum eius candidum sicut nix.
   <font size="1">
    4
   </font>
   Prae timore autem eius exterriti sunt custodes et facti sunt velut mortui.
   <font size="1">
    5
   </font>
   Respondens autem angelus dixit mulieribus: "Nolite timere vos! Scio enim quod Iesum, qui crucifixus est, quaeritis.
   <font size="1">
    6
   </font>
   Non est hic: surrexit enim, sicut dixit. Venite, videte locum, ubi positus erat.
   <font size="1">
    7
   </font>
   Et cito euntes dicite discipulis eius: "Surrexit a mortuis et ecce praecedit vos in Galilaeam; ibi eum videbitis". Ecce dixi vobis".
   <font size="1">
    8
   </font>
   Et exeuntes cito de monumento cum timore et magno gaudio cucurrerunt nuntiare discipulis eius.
  </p>
  <p>
   <font size="1">
    9
   </font>
   Et ecce Iesus occurrit illis dicens: "Avete". Illae autem accesserunt et tenuerunt pedes eius et adoraverunt eum.
   <font size="1">
    10
   </font>
   Tunc ait illis Iesus: "Nolite timere; ite, nuntiate fratribus meis, ut eant in Galilaeam et ibi me videbunt".
  </p>
  <p>
   <font size="1">
    11
   </font>
   Quae cum abiissent, ecce quidam de custodia venerunt in civitatem et nuntiaverunt principibus sacerdotum omnia, quae facta fuerant.
   <font size="1">
    12
   </font>
   Et congregati cum senioribus, consilio accepto, pecuniam copiosam dederunt militibus
   <font size="1">
    13
   </font>
   dicentes: "Dicite: "Discipuli eius nocte venerunt et furati sunt eum, nobis dormientibus".
   <font size="1">
    14
   </font>
   Et si hoc auditum fuerit a praeside, nos suadebimus ei et securos vos faciemus".
   <font size="1">
    15
   </font>
   At illi, accepta pecunia, fecerunt, sicut erant docti. Et divulgatum est verbum istud apud Iudaeos usque in hodiernum diem.
  </p>
  <p>
   <font size="1">
    16
   </font>
   Undecim autem discipuli abierunt in Galilaeam, in montem ubi constituerat illis Iesus,
   <font size="1">
    17
   </font>
   et videntes eum adoraverunt; quidam autem dubitaverunt.
   <font size="1">
    18
   </font>
   Et accedens Iesus locutus est eis dicens: "Data est mihi omnis potestas in caelo et in terra.
   <font size="1">
    19
   </font>
   Euntes ergo docete omnes gentes, baptizantes eos in nomine Patris et Filii et Spiritus Sancti,
   <font size="1">
    20
   </font>
   docentes eos servare omnia, quaecumque mandavi vobis. Et ecce ego vobiscum sum omnibus diebus usque ad consummationem saeculi".
  </p>
  <p class="border">
  </p>
 </body>
</div>