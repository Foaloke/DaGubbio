<div>
 Nero: Act I
 <body>
  <center>
   <i>
    <font size="+2">
     Nero
    </font>
   </i>
   <font size="+2">
    Tragaedia Nova
   </font>
  </center>
  <center>
   Matthaeo Gwinne Med. Doct.
      Collegii Divi Ioannis Praecursoris
      apud Oxonienses Socio collecta
      e Tacito, Suetonio, Dione, Seneca
  </center>
  <blockquote>
   <center>
    <i>
     tam faelix utinam quam pectore candidus essem. -
    </i>
    Ovid
   </center>
   <blockquote>
   </blockquote>
  </blockquote>
  <center>
   PRUDENTIA, HONORE, AEQUITATE CLARISSIMI DOMINI THOMAE EGERTONI MAGNI SIGILLI ANGLIAE CUSTODIS INSIGNISSIMI ILLUSTRISSIMO HAEREDI FILIO IOANNI EGERTONO, ET GENEROSISSIMO GENERO FRANCISCO LEIGH, MUSARUM OPTIMIS FAUTORIBUS, CULTORIBUS D.D.
  </center>
  <p>
   <font size="4">
    Aguntur Londini dum scribo Bacchanalia: num et quod scribam? aguntur Cantabrigiae, ut audio, nonnulla huiusmodi. quod agantur placet; placet, quod audiam; quid si aspiciam?
    <font>
     t¤ d¢ efi
    </font>
    <font>
     aÈtoË toË yhr¤ou;
    </font>
    ut ille de Demosthene? quin ut agantur libere, ut serius hodie, sic mihi libero, non dico ad mensem, sed magis ad mentem Saturnalia? quid vero? inquit Menedemus:
   </font>
  </p>
  <blockquote>
   <blockquote>
    <p>
     <font size="4">
      <i>
       tantumne ab re mea medica otii est mihi,
      </i>
      <i>
       aliena ut curem, eaque ad medicum quae nihil attinet?
      </i>
     </font>
    </p>
   </blockquote>
  </blockquote>
  <p>
   <font size="4">
    Chremes respondeo:
    <i>
     homo sum, humani a me nihil alienum puto.
    </i>
    hoc mihi in otio negotium, ne otiosus sim. hoc abs re (metuo) mea; sed in rem (spero) aliorum. quin aliorum qui procurat, nec suam rem negligit, quod alios, ut decet, diligat; nec, ille ut cecinit,
    <i>
     demissis propriis aliena negotia curat
    </i>
    ; forte et otia. quod
    <font>
     ékoinÄvnhton
    </font>
    <font>
     ,
    </font>
    sit a me alienum: lumen de lumine, aquam e flumine, vel alienis, commodare, non est, non debet esse, alienum. nam si cuiusquam, quin si regis, vita mehercle medici est cura aliorum, quin ergo ista medice? sit sane praemium ex opere cum facio; sit forte pretium in opera cum praelego. at operae non erit pretium si scribo medicinam. tot, tanta, talia, tot, tanti, tales iam typis consignarunt, ut illorum illa (ille quod monuit) evolvere sit taedio, ediscere fastidio, in praxin perducere plusquam tormento: plura affingere sit labor multus, excudere vix locus, nedum nostratibus lucrum typographis. non doctus dico, sed expertus. sed cur ista poetice? olim sic libuit. quin ergo comice? demum non decuit. etsi et sciam quiddam altius poetice, et acutius ut scribam comice, quam ego quidquam sapiam. num ergo tragice sufficio? pro me loquantur Tacitus, Suetonius, Dion, Seneca: nam et loquuntur ipsi fere omnia: ego tantummmodo modos feci; ineptus tibicen in comaedia. sed tragica an quenquam decent? quidni? an virum nostri ordinis? quin me? an dehonestamenta Musarum? Musas (ni fallor) dehonestat, hac nota qui inurat castam castarum sobolem: ne dicam gravius, et subiratior sic istas tuear, ut mea Pythias meam Octaviam. quin hoc ipsum ne rodat mirum,
    <font>
     pãntvn §pilÆptvr
    </font>
    , vitilitigator, qui rodat (puto) corpus Domini; nisi sit magis Taciti, qui apud illum maximi, quam meum, qui minimi. quo nomine et ista, et ex illo audiat:
    <i>
     oratorum ac vatum victorias incitamentum ingeniis allaturas: nec cuiquam iudici grave, aures studiis honestis et voluptatibus concessis impartire.
    </i>
    quid quod adiungit, in quinquennali ludicro per noctes, et per Neronem instituto,
    <i>
     nullo insigni dehonestamento spectaculum transisse?
    </i>
    nec vero vel Aristonem Livii, vel Ciceronis Roscium, Aesopum sic asperget os impurum et putidum quin loco demum sint honesto, ut scena dignissimi, sic curia; etsi in scena Roscii, at viri meliores plus veritatis possideant, quam disciplinae. quin instar omnium, pro me sic Plinius, acsi de se loquatur, et studiosus, et senator.
    <i>
     facio nonnunquam versiculos, severos parum facio, comaedias audio, specto mimos, lyricos lego, satyricos intelligo, rideo, iocor, ludo; utque omnia innoxia remissionis genera breviter complectar, homo sum.
    </i>
    quid quod addit
    <i>
     doctissimos, gravissimos, sanctissimos, qui scriptitarint
    </i>
    , recitarint,
    <i>
     quorum non seria modo, verum etiam lusus exprimere laudabile
    </i>
    : nominibus patriciorum, poetarum, imperatorum plusquam viginti quatuor additis actorem hunc ut proterat. quin de Nerone sic respondet:
    <i>
     non corrumpi in deterius, quae aliquando etiam a malis, sed honesta manere, quae saepius a bonis fiunt. nec sanctitatem morum distare ordinibus.
    </i>
    sic ille dixit, vixit: cuius, quos vocat lusus maiorem gloriam huc usque consequuti, quam huius unquam consequentur seria. at scribi fert: quin legi? et legi; quin edisci? et edisci; quin recitari? et recitari; quin audiri? et audiri, quin agi? quin spectari? si idem adest animus, de actu parum interest.
    <i>
     viva vox magis afficit
    </i>
    in omnem partem.
    <i>
     sint acriora quae legas, at sedent altius in animo, quae pronuntatio, vultus, habitus, gestus etiam dicentis affigit.
    </i>
    recitari nonnunquam frigide, perabsurde, intelligo: sed ab eo cui latera, cui manus, cui cerebrum, non plumbeo, non stolido, non asino, sic recitari vix concesserim. quin Italis non alienis a Latinis,
    <i>
     recitarí una comedia
    </i>
    , id idem est quod agere. honesti demum nomine, Georgiani equites respondeant e sua periscelide,
    <i>
     honi soit qui mal y pense.
    </i>
    mala mens, malus animus. boni, non nisi bene, de quibusvis dum notint; mali, non nisi male, vel de bonis cum norint, unquam coniicient, ex coniectura iudicabunt, ex iudicio pro rostris praedicabunt. plus indecori, inhumani, illiciti (quod unquam senserim) vident qui absunt, imaginatur qui obtrectant, memorant qui maledicunt, quam qui interfui, vidi, audivi, cogitavi, vel (vigilans si somniaret) somniavi. qui secum in angulis versantur, ne cum malo homine versentur, videant. hic nequid mali lubeat, spectantem pudeat in tanta luce conspici agentem (ne peius dicam) aliud: sin lubeat, non vacet, aures dum arrigit, attendit animum, ne effluat quid audiendum: sin vacet, non liceat, quod ora, oculi, mores, mentes undiquaque spectantium prohibeant, inclament, aversentur.
    <font>
     ép¤tv fyÒnow, ép¤tv baskan¤a
    </font>
    , ut ait Aristaenetus. quin
    <i>
     mundus universus
    </i>
    , ut Ioannes Sarisberiensis agit arbitrium,
    <i>
     si mimum implet, exercet histrioniam; si vita omnium comaedia, imo tragaedia; si nomine comaediae vel tragaediae tanta est area, quantus est mundus; nec exclusus admittitur, nec inclusus emittitur:
    </i>
    Ioannes aliquis, qui Sarisberiensis esse non recuset, qui denique spectator, actor, comicus, tragicus, scenicus recuset esse? aliis quod sint, exprobret? larvatus dici sustinet, sed metaphorice: quin potius revera personam, ut monet Epictetus, sustinet? at impostura haec, qua scilicet qui decipit, et qui decipitur, est non decepto melior. sed quem fefellit non
    <font>
     éna¤syeton
    </font>
    , vel puer vel faemina, vel ut rex nebulo, vel idiota ut philosophus, quin idiota, puer, nebulo agnosceretur. nempe magis -
    <i>
     fallunt animi sub vulpe latentes
    </i>
    qui
    <i>
     astutam vapido servant sub pectore vulpem
    </i>
    , quod sit in vita pluribus; quam qui personas induunt, exuunt, se simulare non dissumulant, citant ut recitent, dum mortuos viventes representant; quod fit in scena histrionibus. tam putem puerum Octaviam quae olim fuit, quam quae nunc non est, foeminam. ferendi magis igitur qui fere fallunt ut delectent, quam qui delectant specie ut fallent opere. qui hominem in vulpe, quam qui vulpem referunt in homine. at scenicorum tandem pestis crambe (ut audio) recoxit nobis; et illis invexit (vereor) incognitas, immeritas, inusitatas. quid aliud, si Socrati non scomma solum in scena, sed et cicutam propinassent? si meruissent, si fecissent, fecisse immerito quae arguuntur? si infecissent illos, valere qui se sentiunt plus quam absentes Momos? maledictum ingerere tam pestilens! -
    <i>
     tantane animis caelestibus irae?
    </i>
    mitius; mitius. quid enim? num melius in magistratus invehi, saevire in minores, suos suspicere, damnare alios
   </font>
  </p>
  <blockquote>
   <blockquote>
    <p>
     <font size="4">
      <i>
       ut sine rivali seque et sua solus amarit?
      </i>
     </font>
    </p>
   </blockquote>
  </blockquote>
  <p>
   <font size="4">
    idque sub zeli spiritu? idque e suggesto theologico? idque bene precari cum magis deceat quam male ominari?
          verum tragice si placuit, quin placuit ad modos veteres? quin ad leges poeticas -
   </font>
  </p>
  <blockquote>
   <blockquote>
    <p>
     <font size="4">
      <i>
       ne quarta loqui persona laboret?
      </i>
     </font>
    </p>
   </blockquote>
  </blockquote>
  <p>
   <font size="4">
    certe
    <font>
     érxaa êrista.
    </font>
    nec dicam facile, maioris an ingenii, an artificii pauca multis extendere, an multa paucis comprehendere. hic tamen magis placuit, quam finxi,
    <font>
     kainopr°peia,
    </font>
    quam iners, quam fugi,
    <font>
     palaiÒthw
    </font>
    <font>
     .
    </font>
    vivo moribus praeteritis: loquor verbis praesentibus. non pedem calceo, sed pedi calceum accommodo. nec nimis a veteribus recedunt ista, et ad nostros accedunt satis. dormivi forsitan in primis actibus: at non defeci in extremo, qui per se compleat non absonam tragaediam. at isti tragaediae quae scenam instruant (ut olim ille) circa Oxonium vix arbores ligna suppeditent. tuae (respondet ille) tres sufficiant. at cur non acta? non dico, quod non apta; forte nec scripta in hunc finem: etsi utrumque innuat et personarum multitudo, et longitudo inaequalis actuum, et modus tractandi non plausibilis . nec dico quod non oblata: nec enim debui, qui multum, qui me debeo Collegio in primis Ioannensi, tum eius praesidi dignissimo, dein sociis doctissimis, Paddaeo demum nostro beneficentissimo convictori, quod apud illos exaratum, certe non debui non offerre: etsi sic (fateor) obtulerim, ut quam acceptam, melius repudiatam tulerim. repudiatam dico: ille dum consulit respublica ne detrimentum capiat, iste ne res privata: alter,
    <i>
     melius, peius, prosit, obsit, nihil videt nisi quod lubet:
    </i>
    alter, etsi nihil rectum
   </font>
  </p>
  <p>
   <font size="4">
    facit -
   </font>
  </p>
  <blockquote>
   <blockquote>
    <p>
     <font size="4">
      <i>
       nisi quod ipse facit nihil rectum putat
      </i>
      :
     </font>
    </p>
   </blockquote>
  </blockquote>
  <p>
   <font size="4">
    apud alios
   </font>
  </p>
  <blockquote>
   <blockquote>
    <p>
     <font size="4">
      <i>
       hoc licet impune facere huic, illi non licet,
      </i>
      <i>
       non quod dissimilis res sit, sed quod is qui facit
      </i>
      :
     </font>
    </p>
   </blockquote>
  </blockquote>
  <p>
   <font size="4">
    apud alios sic valet
    <font>
     filaut¤a
    </font>
    , ut aut Caesar, aut nihil. foelix temeritas: aperta est vomica: sui quis cuiuspiam affectus inimicus, ab omnibus effectus amicissimus. sed si repudiata, cui cedet in coniugium? intacta, illibata, inviolata cui non cedet?
    <i>
     tanto maiorem
    </i>
    (inquit ille)
    <i>
     apud doctos habere debet gratiam, quanto minorem apud indoctos habet.
    </i>
    quo nomine cum cogitarem patrem (par nobile) vestrum,
    <i>
     quem nemo fando dixerit,
    </i>
    <i>
     qui non prius:laudaverit
    </i>
    mox me mea respicens, sic et ad illum,
    <i>
     effugiunt curas inferiora tuas.
    </i>
   </font>
  </p>
  <blockquote>
   <blockquote>
    <p>
     <font size="4">
      <i>
       in publica commoda peccem,
      </i>
      <i>
       si longo sermone morer tua tempora custos.
      </i>
      <i>
       nec nostris praebere vacat tibi cantibus aures.
      </i>
      <font size="-2">
       5
      </font>
     </font>
    </p>
   </blockquote>
  </blockquote>
  <p>
   <font size="4">
    et ad me retuli,
   </font>
  </p>
  <blockquote>
   <blockquote>
    <p>
     <font size="4">
      <i>
       haec est caelesti pectore cura minor.
      </i>
      <i>
       non vacat exiguis rebus adesse Iovi.
      </i>
     </font>
    </p>
   </blockquote>
  </blockquote>
  <p>
   <font size="4">
    cum tamen plurima meo meorum nomine illius beneficentiae diu debuerim sim semper debiturus,
   </font>
  </p>
  <blockquote>
   <blockquote>
    <p>
     <font size="4">
      <i>
       nulla quibus reddi gratia digna potest,
      </i>
     </font>
    </p>
   </blockquote>
  </blockquote>
  <p>
   <font size="4">
    quam proxime accedere, apud vos partem aliquam institui exolvere. vos idcirco -
   </font>
  </p>
  <blockquote>
   <blockquote>
    <p>
     <font size="4">
      <i>
       animae, quales neque candidiores
      </i>
      <i>
       terra tulit, neque queis me sit devinctior alter;
      </i>
      <i>
       ambo animis, ambo insignes praestantibus armis:
      </i>
     </font>
    </p>
   </blockquote>
  </blockquote>
  <p>
   <font size="4">
    inertis hoc otii inutile opusculum, quod nec labor excudit, nec cura limavit, saltem cum nihil agitis (Ausonius ut rogat) perlegatis, et ne nihil agatis, perlectum defendatis. cui non placet, ne legerit: aut cum legerit, obliviscatur: aut non oblitus, ignoscat. valete in virtutum omnium exempla geniti.
   </font>
  </p>
  <blockquote>
   <p>
    <font size="4">
     Londoni ex aedibus Greshamiis in festo Cinerum, 1603. vestro devotus nomini, devinctus ordini.
    </font>
   </p>
   <blockquote>
    <blockquote>
     <p>
      <font size="4">
       M. G
      </font>
     </p>
    </blockquote>
   </blockquote>
  </blockquote>
  <p>
   <font size="4">
   </font>
  </p>
  <center>
   AD IUSTUM LIPSIUM DE HOC
   <i>
    NERONE
   </i>
  </center>
  <blockquote>
   <blockquote>
    <p>
     Lipsi, Neronem nunc habe, votis tuis
     <font size="-2">
     </font>
     oculisque dignum: quique puerilem putas
     <font size="-2">
     </font>
     Octaviam illam, quam rudis mundus iubet
     <font size="-2">
     </font>
     Senecae imputari, Iuste, praestentem loco
     <font size="-2">
     </font>
     substitue: Seneca sic enim iratus iubet.
     <b>
      <font size="-1">
       5
      </font>
     </b>
     <font size="-2">
     </font>
     <font>
      metemcÊxvsin
     </font>
     ille millenam miser
     <font size="-2">
     </font>
     sensit, querelas antequam posset suas
     <font size="-2">
     </font>
     lingua referre propria; tandem tamen .
     <font size="-2">
     </font>
     ex ore Gwinni perstinum servat decus.
     <font size="-2">
     </font>
     Gagere, Buchanane, nec Beza invide .
     <b>
      <font size="-1">
       10
      </font>
     </b>
     <font size="-2">
     </font>
     videte; talis Seneca qui Gwinnus fuit.
     <font size="-2">
     </font>
     qui iudicas, fatere; qui nescis, tace.
    </p>
    <blockquote>
     <blockquote>
      <p>
       Iohannes Sandsbury Ioannensis
      </p>
      <p>
      </p>
     </blockquote>
    </blockquote>
   </blockquote>
  </blockquote>
  <center>
   ACTORUM NOMINA
  </center>
  <center>
   Actus I
  </center>
  <p>
   NEMESIS, TISIPHONE, ALECTO Chorus
      MEGAERA
      UMBRA VALERIAE MESSALINAE
      CLAUDIUS TIBERIUS NERO Imperator
      BRITANNICUS Claudii filius ex Messalina
      OCTAVIA eiusdem ex eadem
      CALISTUS
      NARCISSUS liberti Claudii
      PALLAS
      L. VITELLIUS Censor
      AELIA PETINA repudiata uxor Claudii
      LOLLIA PAULINA vidua Caii Caligulae Imperatoris
      IULIA AGRIPPINA vidua Domitii Aenobarbari, soror Caii, neptis et uxor Claudii
      L. SYLLANUS Praetor, sponsus Octaviae
      C. POMPEIUS , Q. VERANNIUS Consules
      DOMITIUS NERO Imperator
      CENTURIO
      AGERINUS libertus Agrippinae
  </p>
  <center>
   Actus II
  </center>
  <p>
   UMBRA CLAUDII
      EQUITES ROMANI QUINQUE
      L. ANTISTIUS Consul
      L. ANNAEUS SENECA philosophus, Senator
      AFRANIUS BURRHUS Praefectus praetorianus
      LOCUSTA venefica
      M. SYLVIUS OTHO maritus Poppaeae
  </p>
  <center>
   Actus III
  </center>
  <p>
   UMBRA BRITANNICI
      CHARON portitor
      POPPAEA SABINA primum Rufii Crispini, tum M. Othonis, demum Neronis uxor
      PARIS histrio
      &lt;PUER NUNTIUS&gt;
      ANICETUS libertus, classis apud Misenum praefectus
      HERCULEUS triarchus
      OLOARITUS Centurio classiarius
  </p>
  <center>
   Actus IV
  </center>
  <p>
   UMBRA AGRIPPINAE
      SOPHONIUS TIGELLINUS
      FENIUS RUFUS Praefecti Praetorii
      C. VIPSANIUS, FONTEIUS Consules
      THRASEAS PAETVS socer
      HELVIDIUS PRISCUS gener
      PYTHIAS ancilla Octaviae
  </p>
  <center>
   Actus V
  </center>
  <p>
   UMBRA OCTAVIAE
      CIVES ROMANI QUATUOR
      CUBICULARIUS NERONIS
      POMPEIA PAULINA uxor Senecae
      CLEONICUS libertus Senecae
      SUBRIUS FLAVIVUS Tribunus
      SULPITIUS ASPER Centurio
      ANTONIUS NATALIS Eques
      C. PISO CALPURNIUS, PLAUTIUS LATERANUS, FLAVIUS SCEVINUS Senatores
      LUCANUS ANNAEUS
      EPICHARIS libertina
      MILICHUS Scevini libertus
      UXOR MILICHI
      VOLUSIUS PROCULUS Chiliarchus.
      EPAPHRODITUS Neroni a libellis
      GRANIUS SILVANUS Tribunus praetoriae cohortis
      VEIANIUS NIGER Tribunus
      MARTIUS FESTUS Eques
      CENTURIO GRANII
      CAPITO COSSUTIANUS
      PETRONIUS ARBITER
      PUERI ILLIUS SYMPHONIACI
      PACONIVUS AGRIPPINUS
      RUSTICUS ARULENUS Tribunus plebis
      DEMETRIUS philosophus Cynicus
      ARRIA uxor Thraseae Paeti
      DOMITIUS CAECILIANUS
      QUAESTOR CONSULIS
      NEOPHYTUS libertus Cesaris
      CALVIA CRISPINILLA nutrix
      SPORUS exectus et vestitus ut Poppaea
      GERELANUS Tribunus praetoriae cohortis
      PHAON libertus Neronis
      CIVES ROMANI DUO
      MISSICIUS miles praetorianus
      CENTURIO PRAETORIANUS
      VOCES INTUS CIVIUM AUT MILITUM
  </p>
  <center>
   PROLOGUS
  </center>
  <p>
   <i>
    Post horrendum fragorem, fulgur tonitru, ab inferis emergit chorus noctigena e Nemesi et tribus Furiis; qui quasi praeses tragaediae ubi perambulata scena consedit tacitus, diversis sellis; Lydia subinde concinente musica, Valeria Messalina imperatrix cum Caio Silio adultero, strepente circum procaci choro, gerit cothurnos, thyrsum quatit, ducit choreas, illa crine fluxo, hic vinctus hedera. liberti interim (qui summa apud imperatorem dignitate, gratia &lt;fruuntur&gt;) Narcissus ab epistolis, Pallas a rationibus, et Calistus, hor-rescunt, dimirantur, fremunt: an accusanda imperatrix consulunt; hi metu desistunt; ille impetu se proripit ad Claudium. mox tubis resonantibus ab hostia procedit Claudius, cui instat Narcissus ad latus, et ad aurem, ne detur locus audiendae Messalinae, quae filio Britannico, et filia Octavia comitantibus it obviam, quasi deprecatura lachrymis, in genua provolvitur. Narcissus amovet. Claudius non movetur: pergit in aulam. Narcissus in scenam rediens et Messalinam et Sillium quasi ad necem trahit, accinctus militibus, qui caedem exequantur. his per silentium (nisi quod musica accommodetur tragica) peractis, sic
   </i>
   <font>
    prolog¤zei
   </font>
   <i>
    Nemesis.
   </i>
  </p>
  <center>
   NEMESIS
  </center>
  <blockquote>
   <blockquote>
    <p>
     emissus atro Dite quid spondet chorus,
          e filiabus quatuor Noctis nigrae?
     <b>
      <font size="-1">
       3
      </font>
     </b>
     caedem, ultionem, lachrymas, cladem, nefas.
     <b>
      <font size="-1">
       2
      </font>
     </b>
     nocturna scelera, infesta quae prodat dies.
          debita sceleribus flagra, Iustitiae manus,
     <b>
      <font size="-1">
       5
      </font>
     </b>
     distribuo Nemesis; siquis insequitur scelus,
          insector Adrasteia, nec quisquam effugit.
          indesinenter urget Alecto minax
          libidinosos ambitus: odium gravat
          Megaera: caedem caede Tisiphone aggerat,
     <b>
      <font size="-1">
       10
      </font>
     </b>
     mulctatque. Erinnes furere lymphatos agunt.
          theatra digna prorsus inferno choro.
          quod si tragaedis materia primum malis
          patheticis turbata, lachrymosa, horrida,
          quaeratur, ullum terra sustinuit, tulit
     <b>
      <font size="-1">
       15
      </font>
     </b>
     natura, vidit Phoebus, historia edidit,
          vel par NERONI, vel parallelum malum?
          quin si sit illis arbiter rerum chorus,
          iudex, vel index, qui malis abstet, bonis
          faveat, utrisque sua tribuat, oret deos
     <b>
      <font size="-1">
       20
      </font>
     </b>
     fortuna miseris redeat, a tumidis eat,
          quin nos facinorum vindices, aequae arbitrae?
          agenda quin praedicimus, quoniam deae?
          interpretamur acta, Iustitiae asseclae?
          acta, vel agenda, linquimus inultum nihil?
     <b>
      <font size="-1">
       25
      </font>
     </b>
     nunc, unde veniant, scelera quae venient loquar.
          en Messalinae quam procax amor, an furor!
          quae quam impudica, et impudens, satyrae canunt,
          lassata, nec dum satura, quod fuerit viris.
          prodiga pudoris, hactenus tandem pudens,
     <b>
      <font size="-1">
       30
      </font>
     </b>
     ardere Silium. nisi virum ducat, pudet.
          ardet, nec audet: audet, o facinus, viro
          vivente, prope vidente, sibi moechum virum
          inducere: furit Bacchadum infoelix modo.
          remedia Silius unica periclis putat
     <b>
      <font size="-1">
       35
      </font>
     </b>
     pericla: scelera cum patent, audax iuvet
          furor: innocentes tuta consilia expetant.
          incautus, irae properus Augustus cito
          premendus illis: coniuges isti imperent.
          ausa, acta tanta, Claudii horrescit domus.
     <b>
      <font size="-1">
       40
      </font>
     </b>
     flagrante Pallas gratia, haud animo satis.
          acer, potens Callistus; at cautus magis.
          Narcissus urget; nec mora, accusat: rogat,
          suumne norit ipse dissidium; tenet
          urbem maritus, inquit. hinc stultus senex,
     <b>
      <font size="-1">
       45
      </font>
     </b>
     uxoriusque, mox fremit, sed mox tremit;
          tremensque rogitat an sit imperii potens.
          privatus an sit Silius? hinc atrox ruit
          procella veniens hostia: occursum cupit
          accincta mater liberis: sed non viro
     <b>
      <font size="-1">
       50
      </font>
     </b>
     audita, vel neglecta, vel minime placens.
          rediviva ne sit gratia, superbam premit
          adulteram libertus. hinc scelerum seges,
          quae mox agenda. sed nec in scena silet
          Xiphilinus ista, nec tacet Tacitus; nec est
     <b>
      <font size="-1">
       55
      </font>
     </b>
     Tranquillus hic tranquillus: historicos putes
          fieri poetas. iste locus at quid valet?
          quid grex pusillus, comicus tragicis? sed est
          voluisse in istis aliquid. aut ista aequius
          accipite, vel vos Nemesis urgebit pari .
     <b>
      <font size="-1">
       60
      </font>
     </b>
    </p>
    <p>
    </p>
   </blockquote>
  </blockquote>
  <center>
   Actus I, scena 1
  </center>
  <center>
   UMBRAE MESSALINAE ET SILII
  </center>
  <blockquote>
   <blockquote>
    <p>
     miserande coniux, coniugem quidni vocem,
          quem Iuno thalamo, fata iunxerunt rogo?
          quem non secundo numine, secundum mihi
          urbs tota vidit, vir prior vidit virum?
          quid sede ab ima, sed tandem sede excitas?
     <b>
      <font size="-1">
       65
      </font>
     </b>
     quid ora facibus, anguibus pectus petis?
          quid uris, urges, trudis, exagitas, furis,
          instas, minaris? nos decet furias pati,
          non esse furias; sceleris authorem, comes
          persequeris? egi, fateor, et coepi nefas.
     <b>
      <font size="-1">
       70
      </font>
     </b>
     tu praestitisti, mihi virum, regnum tibi
          dum petimus: a me tu tamen paenam petis?
          ne metue, dabitur magna: vindictam petis?
          confide, dabitur horrida: tyrannum petis?
          desiste, dabitur fractus, invisus, miser,
     <b>
      <font size="-1">
       75
      </font>
     </b>
     quo nos perimus, scelere periturus pari.
          quid quaeris ultra? dabitur: id lentum putas?
          datur: an et illud? iam datum morti scias,
          morti, expavescat quam dies, Roma horreat.
          me mihi relinque: repete securus Stygem.
     <b>
      <font size="-1">
       80
      </font>
     </b>
    </p>
   </blockquote>
  </blockquote>
  <p>
   <i>
    Descendit umbra Silii.
   </i>
  </p>
  <blockquote>
   <blockquote>
    <p>
     te, te, imperator vilis, at coniux ferox,
          ultura quaero: te Arge criminibus meis,
          tuisque talpa, quaero: portentum viri,
          vel stulte, vel rex nate: sic mater, soror,
          sic avia de te sensit. at primum meos
     <b>
      <font size="-1">
       85
      </font>
     </b>
     sapis in dolores: innocens, perimi iubes,
          nescis peremptam: siccine? excidimus tibi?
          non excidemus: fata si novi tua,
          tibi Messalinam coniugem optabis, Nero:
          adero, sed umbra. te soror et uxor Iovis,
     <b>
      <font size="-1">
       90
      </font>
     </b>
     te Trivia silvis, Luna coelo, Hecate inferis,
          te nuptiarum praeses, Hymenaee, invoco,
          novis adeste nuptiis, quales meis
          olim adfuistis; numina quid alta invoco?
          ad scelera citius inferum accurret chaos.
     <b>
      <font size="-1">
       95
      </font>
     </b>
     si nequeo superos flectere, movebo inferos.
          adsis superbi sceleris o vindex dea.
          adeste tinctae sanguine, veneno, nece,
          Eumenides, angue cincta Tysiphone veni,
          veni Megaera, tristis Alecto veni.
     <b>
      <font size="-1">
       100
      </font>
     </b>
     hoc agite, ferte scelera: sit stuprum leve,
          libido virtus, fraus fides, odium favor.
          incestus ipso in limine quid intro occulit?
          ambitio vetitum nil, nihil sacrum putet.
          oblitterentur vetera criminibus novis,
     <b>
      <font size="-1">
       105
      </font>
     </b>
     meque innocentem faciat egregie nocens.
          coniux marito, patruo neptis, gener
          socero, patrique filius (timeo loqui)
          imperia (quid dico imperia?) vitam auferat.
          hac hac eundum est: has Agrippinae faces
     <b>
      <font size="-1">
       110
      </font>
     </b>
     fero nuptiales, immo ferales rogos.
    </p>
   </blockquote>
  </blockquote>
  <center>
   Actus I, scena 2
  </center>
  <center>
   CLAUDIVS IMPERATOR CUM SUO COMITATU, CALISTUS, NARCISSUS, PALLAS, VITELLIUS, BRITANNICUS, OCTAVIA, PETINA, PAULINA, AGRIPPINA, DOMITIUS
  </center>
  <blockquote>
   <blockquote>
    <p>
     CLAUD. imperia quisquis metuit, et parva iacens
          contentus aura littus admotum legit,
          tergumque fatis perfidum lapsis dedit,
          me cernat, et te, Roma: vix oetas tulit
     <b>
      <font size="-1">
       115
      </font>
     </b>
     exempla quaevis paria, quam stabili bono
          fruerentur
     <font>
      aÈtokrãtorew
     </font>
     , in terra Ioves.
          augusta rerum domina, et Europae caput,
          in astra surgit Romuli angustus labor,
          et talis annos bis quater centum stetit.
     <b>
      <font size="-1">
       120
      </font>
     </b>
     nos Phaebus oriens, per polos currens, cadens,
          nos Syria Nino, Persis et Cyro potens,
          Graecia Macedone; nos Capro terra addita,
          nos Asia Cancro, Ursae Scythia, Librae Africa,
          ultra Lyaei terminos, anni vices,
     <b>
      <font size="-1">
       125
      </font>
     </b>
     ultra columnas Herculis, solis vias,
          nos terra novit omnis, et novit duces.
          caelo statuimus gloriam, imperium salo:
          caelo capita locamus, ingredimur solo.
          Caesare favente, comite fortuna, duce
     <b>
      <font size="-1">
       130
      </font>
     </b>
     virtute, vinci quod volo, victum dabo.
          vicisse iuvat; at esse vincendum nihil
          (da patria veniam) dispudet: dubito tamen,
          egone potius Caesari, an Caesar mihi
          invideat: ille Britonas ostendit feros,
     <b>
      <font size="-1">
       135
      </font>
     </b>
     ego subiugavi; vidit, ego vici; tulit
          repulsam inultus, ego triumphavi inclytus.
          quin (quod beati principis proprium reor)
          cedit sedenti, vel relucantes vorans
          Oceanus urbes retibus praebens meis.
     <b>
      <font size="-1">
       140
      </font>
     </b>
     nec sortis esse reputo vulgaris, virum,
          quem petere mos est, aemulis thalamis peti;
          forma venustis, genere nobilibus peti;
          libet, orbe domito, genium et ingenium sequi,
          tractare thyrsum Bacchi, et Alcidae colum.
     <b>
      <font size="-1">
       145
      </font>
     </b>
     levamen habeo mortuae uxoris, novam
          eligere quod iam caelibi uxorem licet.
          sit causa, sit libido, sit fervens amor,
          eligere certum est: nec thorus viduus placet;
          nec arat subactum bos iugo liber solum.
     <b>
      <font size="-1">
       150
      </font>
     </b>
     Phaenix iugales sola non novit faces.
          dicite, corona pulchra vincenti datur.
    </p>
    <p>
     NARC. dive imperator, proximum Marti caput,
          aptus videtur coniugis iudex bonae,
          qui verus index, non malus vindex malae.
     <b>
      <font size="-1">
       155
      </font>
     </b>
     Valeria mortem meruit; accepit: probas?
          Petina thalamis digna; sollicitat: negas?
          nempe inde pulsa: fateor; at causae leves,
          et poena faciet nequid admittat novum.
          mala retinemus cognita; quid ergo bona?
     <b>
      <font size="-1">
       160
      </font>
     </b>
    </p>
    <p>
     CAL. auguste Caesar, vice Iovis terris date,
          iras repudia longa non faciles ferunt:
          animos reducta gratia haud humiles parit.
          Paulina Caio nupta, se dignam dedit
          Caesare: sit haeres Claudius regni et thori.
     <b>
      <font size="-1">
       165
      </font>
     </b>
     tuos fovebit liberos, nullos habens;
          steriles novercas matribus dicas pares.
    </p>
    <p>
     PAL. invicte princeps, columen Augustae domus
          cui fama palmam, buccinam, pennas sacrat,
          intexta lauro myrtus ut cingat caput,
     <b>
      <font size="-1">
       170
      </font>
     </b>
     inclyta Thalestris petit Alexandri thoros.
          en fratre nata, fratris in thalamos tuos
          trahit nepotem, regio natum omine,
          clarum familia Claudia, charum omnibus.
          faecunditatis foemina expertae, integra
     <b>
      <font size="-1">
       175
      </font>
     </b>
     ferox iuventa. Caesarum nomen vide
          ne stirpem in aliam transferat: Iuno Iovis
          cubet in lacertis, Martis in gremio Venus.
    </p>
    <p>
     NARC. Aelia marito, nota non alium colet.
    </p>
    <p>
     CAL. Lollia maritum, et liberos una colet.
     <b>
      <font size="-1">
       180
      </font>
     </b>
    </p>
    <p>
     PAL. Iulia maritum, liberos, cives colet.
    </p>
    <p>
     NARC. Petina Iuno copiis: Iuno placet?
    </p>
    <p>
     CAL. Paulina Pallas artibus: Pallas placet?
    </p>
    <p>
     PAL. Iuno, Minerva, Venus, Agrippina: an placet?
    </p>
    <p>
     CLAUD. placet haec et illa; quae tamen placeat magis,
     <b>
      <font size="-1">
       185
      </font>
     </b>
     dubito, hanc et illam dum nimis cupio meam.
          qualis iuvencas inter incedens duas
          taurus decore amabiles, forma pares,
          huc flectit oculos, hucque reflectit suos,
          incertus utram, cupidus utriusque, involet:
     <b>
      <font size="-1">
       190
      </font>
     </b>
     talis deabus novus Alexander tribus,
          cui pulchriori detur ex auro decus,
          dubito; nec interest; dubito multum tamen.
          appulsa navis in beatorum insulas
          si cuncta, avara; stulta, si nulla avehat.
     <b>
      <font size="-1">
       195
      </font>
     </b>
     inops in omni copia, cupio, et fruor.
          sed audiantur aemulae primum deae.
    </p>
    <p>
     AEL. PETINA quod, me relicta, Lydiam Alcides nurum,
          Thebanam Iason foveris, Graiam Paris,
          dolore tacito, debito obsequio tuli.
     <b>
      <font size="-1">
       200
      </font>
     </b>
     dolor feroces flectit, obsequium feras.
          non arma, non venena, non diras tuli:
          amor arma, lachrymae toxica, et dirae preces.
          sed fulminata, Iupiter, Semele redi.
          aliene, tandem Iupiter noster redi.
     <b>
      <font size="-1">
       205
      </font>
     </b>
     per dulce matris, dulcius natae caput,
          per solita vota, perque communes lares,
          per sacra et ignes, nuptiis testes tuis,
          recipe Petinam gratiae, imperio, thoro.
    </p>
    <p>
     LOL. PAULINA si quid Neronis Aeliam attollat iugum,
     <b>
      <font size="-1">
       210
      </font>
     </b>
     si quid Neronis Iuliam illustret genus,
          nihil Neronis Lolliam obscurent faces.
          sed haec Neronum decora, non nostra arbitror.
          sed sic amet me Caesar, ut amatur mihi,
          ut pia noverca Caesares solos amem.
     <b>
      <font size="-1">
       215
      </font>
     </b>
     sic in Nerone maneat imperii decus,
          sic a Nerone manet in sobolem piam,
          sic sub Nerone Roma, sub Roma omnia,
          ut sit Neroni socia Paulina alteri.
    </p>
    <p>
     IUL. AGRIPPINA Cupido, victor Martis, Alcidae, Iovis,
     <b>
      <font size="-1">
       220
      </font>
     </b>
     Martis Venere, Lyda Herculis, Leda Iovis,
          Marti ensem adimens, clavam Herculi, fulmen Iovi,
          in non minorem Claudium flammas pares
          iaculare; amores amet Agrippinae Nero.
          quid vota surdos ad deos demens fero?
     <b>
      <font size="-1">
       225
      </font>
     </b>
     potius petatur summus in terris deus.
          nam mihi supremus Claudius semper deus:
          illius aras victimae nostrae imbuunt.
          sed fulminantis Claudii testor caput,
          Petina, vel Paulina confertur mihi?
     <b>
      <font size="-1">
       230
      </font>
     </b>
     mihi conferuntur odia thalamorum omnium,
          repudia regum? si bene, quid urgent novos?
          si male repulsae, coniuges culpant suos.
          scelus in utroque est, sive fateantur scelus,
          sive in maritos transferant. Caium pius
     <b>
      <font size="-1">
       235
      </font>
     </b>
     heres tuere, facta confirmes tua.
          has consulari, me triumphali patre,
          Germanico, Nerone, germano tuo,
          Caesare creatam cernis? et dubitas adhuc?
    </p>
    <p>
     PET. neptim nefandum est ducere, uxorem pium.
     <b>
      <font size="-1">
       240
      </font>
     </b>
    </p>
    <p>
     PAUL. viduam fovere regis est regi decus.
    </p>
    <p>
     AGRIP. expulsa vidua et uxor, an neptim expuant?
    </p>
    <p>
     PET. mihi sit maritus Claudius, adulter tibi.
    </p>
    <p>
     PAUL. mihi Caius hoesit coniugi, incestae tibi.
    </p>
    <p>
     AGRIP. me frater amet et patruus, vos oderit.
     <b>
      <font size="-1">
       245
      </font>
     </b>
    </p>
    <p>
     CLAUD. amo te: nec odi caeteras: pariter placent.
     <font size="-1">
     </font>
     est forma in illis, Iuliae innata est Venus.
     <font size="-1">
     </font>
     est lepor in illis, Iuliae Suada insidet.
     <font size="-1">
     </font>
     est splendor in illis, Iuliae divum genus.
     <font size="-1">
     </font>
     quae me maritis praeferet reliquis?
    </p>
    <p>
     OMNES                                         ego.
     <b>
      <font size="-1">
       250
      </font>
     </b>
    </p>
    <p>
     CLAUD. ego quam deabus praeferam?
    </p>
    <p>
     PET. me.
    </p>
    <p>
     PAUL. me.
    </p>
    <p>
     CLAUD.                                                                         vocas,
          Iulia? Neronem recipe et imperium, et thoros.
    </p>
    <p>
     VITELL. bene sit Neroni, Iuliae, imperio, thoro.
    </p>
    <p>
     CLAUD. bene sit, Vitelli. sed quid hoc? pectus labat:
     <font size="-1">
     </font>
     nescio quid animus refugit: at refugit, scio,
     <b>
      <font size="-1">
       255
      </font>
     </b>
     <font size="-1">
     </font>
     aliquid, nec illud vile: quid feci miser?
     <font size="-1">
     </font>
     fecisse quid paeniteat: at feci miser.
     <font size="-1">
     </font>
     instant procellae, maria sine vento tument.
     <font size="-1">
     </font>
     auguria terrent, modo micans flamma occidit,
     <font size="-1">
     </font>
     et modo refulget: doleo an horresco magis?
     <b>
      <font size="-1">
       260
      </font>
     </b>
     <font size="-1">
     </font>
     an habet voluptas magna, quod lachrymas ferat?
    </p>
    <p>
     VITELL. nec inanis angat principem fortem timor,
     <font size="-1">
     </font>
     nec sociam inundet principis inanis dolor.
     <font size="-1">
     </font>
     causam timoris prome, promendo leva.
     <font size="-1">
     </font>
     aperta relevat vulnera medentis manus.
     <b>
      <font size="-1">
       265
      </font>
     </b>
    </p>
    <p>
     CLAUD. et plura timeo, et video quae timeam duo.
     <font size="-1">
     </font>
     et voto inhibitum, et patruum neptis ferat?
     <font size="-1">
     </font>
     praetorianis data fides, nullam mihi
     <font size="-1">
     </font>
     inauspicatos denuo inituram thoros.
    </p>
    <p>
     VITELL. male quae voventur, non male eventu carent.
     <b>
      <font size="-1">
       270
      </font>
     </b>
    </p>
    <p>
     CLAUD. a plebe, magis a Caesare, colenda est fides.
    </p>
    <p>
     VITELL. dea, si det aliquid, si rapit, scelus est fides.
    </p>
    <p>
     CLAUD. praetorianis arma quae plectant reum.
    </p>
    <p>
     VITELL. praetorianis quae colat dominum fides.
    </p>
    <p>
     CLAUD. at nupta patruo neptis incestum docet.
     <b>
      <font size="-1">
       275
      </font>
     </b>
     <font size="-1">
     </font>
     ad ultionem numina incestus vocat.
    </p>
    <p>
     VITELL. fratrem et maritum forte Iunonis Iovem.
    </p>
    <p>
     CLAUD. populus negabit.
    </p>
    <p>
     VITELL.                             Caesari populus neget?
     <font size="-1">
     </font>
     sic imperatur? Caesarem populus reget?
    </p>
    <p>
     CLAUD. lex prohibet.
    </p>
    <p>
     VITELL.                 es lex tu tibi.
    </p>
    <p>
     CLAUD.                                     exemplo caret.
     <b>
      <font size="-1">
       280
      </font>
     </b>
    </p>
    <p>
     VITELL. exempla proebe. sed nec exemplo caret.
     <font size="-1">
     </font>
     barbarica repete regna.
    </p>
    <p>
     CLAUD.                 barbariem sapit.
    </p>
    <p>
     VITELL. at ubique liceat, quod loco quovis licet.
    </p>
    <p>
     CLAUD. natura pugnat.
    </p>
    <p>
     VITELL.                         dura lex statuit thoros,
     <font size="-1">
     </font>
     natura non distinguit, invitat magis
     <b>
      <font size="-1">
       285
      </font>
     </b>
     <font size="-1">
     </font>
     cognata amentur.
    </p>
    <p>
     CLAUD.         more vix licitum doces.
    </p>
    <p>
     VITELL. amore licitum fiat.
    </p>
    <p>
     CLAUD.                         id censor doces?
    </p>
    <p>
     VITELL. doceo; senatus, populus id faciam probent.
    </p>
    <p>
     CLAUD. impar senatum fugio, nec populum fero.
    </p>
    <p>
     VITELL. mihi, imperator, obiice hoc quicquid fugis:
     <b>
      <font size="-1">
       290
      </font>
     </b>
     populus iubebit ista, suadebunt patres.
    </p>
    <p>
     CLAUD. ventis et undis huc et huc pulsam ratim
          provide locasti
     <font>
      ~
     </font>
     Typhi
     <font>
      ~
     </font>
     in optato sinu.
    </p>
    <p>
     AGRIP. nil habeo pro me quod petam; summa attigi.
          qui te dedisti, quod neges retines nihil.
     <b>
      <font size="-1">
       295
      </font>
     </b>
     sed ut altiores planta radices agat,
          sed ut arctiores novus Hymen nodos alat,
          duo me rogare Caesarem natus monet:
          ut natus ex me sit tibi lectus gener,
          ut natus ex me sit tibi dictus Nero.
     <b>
      <font size="-1">
       300
      </font>
     </b>
    </p>
    <p>
     CLAUD. et si negatum nihil Agrippinae velim,
          nedum negatum socia quod primum petat;
          tamen e duobus nescio quod unum negem,
          an utrumque potius: potius utrumque abnego.
    </p>
    <p>
     AGRIP. generum atque natum coniugi quisquam negat?
     <b>
      <font size="-1">
       305
      </font>
     </b>
    </p>
    <p>
     CLAUD. habes utrumque: nempe Syllanus gener,
          et natus hic est.
    </p>
    <p>
     AGRIP.             ergo Syllanum meo
          praefers? et isti respuis comitem, meum?
    </p>
    <p>
     VITELL. Syllanus impar filiae coniux tuae.
          unum Domitium oppone Syllanis decem.
     <b>
      <font size="-1">
       310
      </font>
     </b>
     nihil est in illo, si gener non sit tuus:
          nil desit isti, si gener fiat tuus.
    </p>
    <p>
     PAL. subnixa vitis arbore excelsa, viret:
          robore Domitii filius stabit tuus.
          charos nepotes habuit Augustus; tamen
          complexus est amore privignos pari.
     <b>
      <font size="-1">
       315
      </font>
     </b>
     habuit Tiberius filium Drusum; tamen
          Germanicum recepit imperio parem.
    </p>
    <p>
     CLAUD. durum negare quod rogas: durum magis
          est non negare: si nego, uxori gravis;
          nisi nego, natis: misera quid pietas agat?
     <b>
      <font size="-1">
       320
      </font>
     </b>
     utrumque nobis nempe decernant patres.
    </p>
   </blockquote>
  </blockquote>
  <center>
   Actus I, scena 3
  </center>
  <center>
   SENATORES AUT BINI AUT SINGULI DUM EUNT IN CURIAM, OBVII SYLLANUS ET VITELLIUS, C. POMPEIUS ET Q. VERANNIUS CONSULES
  </center>
  <blockquote>
   <blockquote>
    <p>
     VITELL. Syllane, quo te proripis?
    </p>
    <p>
     SYL.                                     censor gravis,
          recta in senatum.
    </p>
    <p>
     VITELL.         non licet.
    </p>
    <p>
     SYL.                         cur non licet?
    </p>
    <p>
     VITELL. ego te senatu moveo.
    </p>
    <p>
     SYL.                                 tu censor quidem;
          ego praetor, et quod moveat invidiam, gener
     <b>
      <font size="-1">
       325
      </font>
     </b>
     Caesaris.
    </p>
    <p>
     VITELL. uterque scilicet fueras, eris
          neuter.
    </p>
    <p>
     SYL.     quid hoc est?
    </p>
    <p>
     VITELL.                 Caesar, et censor movent
    </p>
    <p>
     te, te senatu, munere, et generi loco.
    </p>
    <p>
     SYL. quae causa?
    </p>
    <p>
     VITELL.             libuit.
    </p>
    <p>
     SYL.                             id satis causae putas?
    </p>
    <p>
     VITELL. satis: et sororis haud satis purges notam.
     <b>
      <font size="-1">
       330
      </font>
     </b>
     <font size="-1">
     </font>
    </p>
    <p>
     SYL. notam sororis?
    </p>
    <p>
     VITELL.                 dixi, et hoc dicto vale.
    </p>
   </blockquote>
  </blockquote>
  <p>
   <i>
    Vitellius in curiam.
   </i>
  </p>
  <blockquote>
   <blockquote>
    <p>
     SYL. quae verba, quae lamenta, quos planctus dabo?
     <font size="-1">
     </font>
     audite terrae, et Tartara, et coelum, et mare.
     <font size="-1">
     </font>
     coniugia falsus pacta disrupit Nero:
     <font size="-1">
     </font>
     Nero immerentem perfidus generum expulit.
     <b>
      <font size="-1">
       335
      </font>
     </b>
     <font size="-1">
     </font>
     auditis et videtis, et vivit Nero?
     <font size="-1">
     </font>
     vivat pater nefandus, invisus socer,
     <font size="-1">
     </font>
     discors maritus, saeculi crimen sui:
     <font size="-1">
     </font>
     generum Procrusten sumat, aut monstri genus,
     <font size="-1">
     </font>
     socerum, parentem, coniugem, fratrem vorans.
     <b>
      <font size="-1">
       340
      </font>
     </b>
     <font size="-1">
     </font>
     ecce, ecce pompa ducitur longo ordine
     <font size="-1">
     </font>
     Octaviae iugalis, at funus mihi.
     <font size="-1">
     </font>
     fax nuptialis funebrem accendit rogum.
     <font size="-1">
     </font>
     Syllane, morere, morere: genialis thorus
     <font size="-1">
     </font>
     sit tibi sepulchrum: victimam sacris feri.
     <b>
      <font size="-1">
       345
      </font>
     </b>
     <font size="-1">
     </font>
     quod timida refugit dextra, perficiet dolor.
     <font size="-1">
     </font>
     nec dextra refugit, sed diem caedi eligit,
     <font size="-1">
     </font>
     quo nuptiarum Caesari invidiam augeat.
     <font size="-1">
     </font>
     me sequere, Caesar, sic gener duco viam.
    </p>
   </blockquote>
  </blockquote>
  <p>
   <i>
    Exit Syllanus
   </i>
  </p>
  <blockquote>
   <blockquote>
    <p>
     VITELL. detur petenti venia, conscripti patres,
     <b>
      <font size="-1">
       350
      </font>
     </b>
     <font size="-1">
     </font>
     ut summa agatur publicae primum rei.
     <font size="-1">
     </font>
     graves labores principis, terrae quibus
     <font size="-1">
     </font>
     orbem capessit, non leve auxilium volunt,
     <font size="-1">
     </font>
     cura familiae vacuus ut patriae vacet.
     <font size="-1">
     </font>
     mentis levamen quod potest melius dari,
     <b>
      <font size="-1">
       355
      </font>
     </b>
     <font size="-1">
     </font>
     quam socia rebus prosperis, dubiis comes?
     <font size="-1">
     </font>
     cui tradat animi sensa, progeniem piam,
     <font size="-1">
     </font>
     non Veneri inausae, non voluptati datus,
     <font size="-1">
     </font>
     prima a iuventa legibus morem gerens?
    </p>
    <p>
     POMPEIUS CO. male fertur uni duplicis colli iugum.
     <b>
      <font size="-1">
       360
      </font>
     </b>
     <font size="-1">
     </font>
     et urbem, et orbem vix Atlas solus ferat.
     <font size="-1">
     </font>
     multis mariti, coelibes vivunt sibi.
     <font size="-1">
     </font>
     est Caesar, aliquam quod velit, prudens; pius
     <font size="-1">
     </font>
     quod haeret uni: ducat, o ducat cito.
    </p>
    <p>
     VITELL. divum Neronem quia maritandum patres
     <b>
      <font size="-1">
       365
      </font>
     </b>
     <font size="-1">
     </font>
     suadetis, opus est faeminam thalamis legi,
     <font size="-1">
     </font>
     faecunditate, genere, pietate inclytam.
     <font size="-1">
     </font>
     quid multa? talis en Agrippina eminet,
     <font size="-1">
     </font>
     faecunditate, genere, pietate inclyta.
     <font size="-1">
     </font>
     nec sine deorum numine favente accidit,
     <b>
      <font size="-1">
       370
      </font>
     </b>
     <font size="-1">
     </font>
     ut vidua nubat principi experto sua
     <font size="-1">
     </font>
     coniugia tantum: audivimus saeclis patrum,
     <font size="-1">
     </font>
     vidimus et ipsi, coniuges castas rapi
     <font size="-1">
     </font>
     ad iniqua libita Caesarum: quod quam procul
     <font size="-1">
     </font>
     ab hoc pudore! coniugem potius suam
     <b>
      <font size="-1">
       375
      </font>
     </b>
     <font size="-1">
     </font>
     ad libita patrum Caesar abiectus capit.
     <font size="-1">
     </font>
     coniugia Romae in filias fratrum nova,
     <font size="-1">
     </font>
     fateor: sed alibi nota, nec leges vetant;
     <font size="-1">
     </font>
     sed mos iniquus: pariter ignotus fuit
     <font size="-1">
     </font>
     thalamus sobrinae, tempore invaluit dato.
     <b>
      <font size="-1">
       380
      </font>
     </b>
     <font size="-1">
     </font>
     accommodantur commodis mores: nova
     <font size="-1">
     </font>
     fuere quae nunc nota: hoc ex illis erit.
    </p>
    <p>
     VERANNIUS Iulia Neroni nubat, o nubat cito.
     <font size="-1">
     </font>
     id si moratur Caesar, adigamus patres,
     <font size="-1">
     </font>
     et in hoc eamus.
    </p>
    <p>
     VITELL.              siste, volentem intuor.
     <b>
      <font size="-1">
       385
      </font>
     </b>
    </p>
   </blockquote>
  </blockquote>
  <p>
   <i>
    Ingreditur Claudius.
   </i>
  </p>
  <blockquote>
   <blockquote>
    <p>
     auguste princeps, prosit imperio et tibi,
     <font size="-1">
     </font>
     censet senatus, populus unanimis iubet,
     <font size="-1">
     </font>
     piam auspicata Iuliam iungas face;
     <font size="-1">
     </font>
     Iulia potentis nomen Augustae ferat.
     <font size="-1">
     </font>
     genti Domitius Claudiae insertus Nero,
     <b>
      <font size="-1">
       390
      </font>
     </b>
     <font size="-1">
     </font>
     gener Neroni, Octaviae sponsus tuae,
     <font size="-1">
     </font>
     vicessimo anno consul, extra urbem interim
     <font size="-1">
     </font>
     princeps iuventae teneat imperium, volunt.
    </p>
    <p>
     CLAUD. quod tanta vobis cura sit nostri, placet:
          nec cura nobis, placeat ut vobis, minor.
     <b>
      <font size="-1">
       395
      </font>
     </b>
     sed caveat axes captus ad patrios puer,
          ne incendat orbem, fulmen incensus ferat.
          nemo familiae Claudiae est ante insitus.
          sed inde prodit iunctus Augustae Nero;
          et inde natus filiae charus comes.
     <b>
      <font size="-1">
       400
      </font>
     </b>
    </p>
   </blockquote>
  </blockquote>
  <p>
   <i>
    Intrant Nero, Agrippina, Britannicus, Octavia, Pallas.
   </i>
  </p>
  <blockquote>
   <blockquote>
    <p>
     NERO Britannicum salvere Nero fratrem iubet.
    </p>
    <p>
     BRIT. Domiti, salutem, nepe quam iubeas, habe.
    </p>
    <p>
     NERO Domiti? quid hoc est? mater, annon sum Nero?
    </p>
    <p>
     CLAUD. Caesar Neronem, Caesar Augustam suis
          nominibus ornat.
    </p>
    <p>
     AGRIP.             Caesar exornat suos:
     <b>
      <font size="-1">
       405
      </font>
     </b>
     sed adoptiones Coesaris spernit puer:
          intra penates abrogat quicquid patres,
          populusque iussit: nec suo Marte abrogat,
          sed ad ista doctus: ista qui doceant nisi
          cito arceantur, quas alant flammas vide.
     <b>
      <font size="-1">
       410
      </font>
     </b>
    </p>
    <p>
     CLAUD. flamma exeduntur ligna, quae flammas alunt.
          consilia in ipsos noxia authores cadunt.
          poena monitorum terreat mentem levem.
          exilia, mortes, ut libet, statuas licet,
          custos novercae detur arbitrio probus.
     <b>
      <font size="-1">
       415
      </font>
     </b>
     sed quid citato centurio portat pede?
    </p>
   </blockquote>
  </blockquote>
  <p>
   <i>
    Intrat centurio.
   </i>
  </p>
  <blockquote>
   <blockquote>
    <p>
     CENT. quod imperasti Caesar, id factum affero:
          patres triginta quinque ceciderunt, tuis
          equites trecenti nuptiis clarae hostiae.
    </p>
    <p>
     CLAUD. ego imperavi? testor aeternum Iovem,
     <b>
      <font size="-1">
       420
      </font>
     </b>
     non imperasse: quas miser paenas dabis?
    </p>
    <p>
     PALLAS potius tuere milites, Caesar, tuos,
          ad ultionem sponte currentes tuam.
          hostes fuerunt.
    </p>
    <p>
     CLAUD.         ergo sic hostes eant,
          sic auferantur: me dapes lautae manent.
     <b>
      <font size="-1">
       425
      </font>
     </b>
    </p>
    <p>
     BRITANNICUS ergo, alme genitor, fratrem adoptari parum est,
          nisi praeferatur? noscere novercam parum est,
          nisi dominetur? scilicet vestis mihi
          praetexta, at illi iam triumphalis datur.
          ergo imperator ille, te natus puer?
     <b>
      <font size="-1">
       430
      </font>
     </b>
     custodiendam das ovem pastor lupo,
          imo laniandam! potius o potius, pater,
          pater misericors more me pecudum immola.
          en colla, iugulum, pectus extendo lubens.
          optanda mors est, qua manu cupias, mori.
     <b>
      <font size="-1">
       435
      </font>
     </b>
    </p>
    <p>
     CLAUD. spes magna patris, specimen egregiae indolis,
          nihil nimis confide, nil nimium time.
          sit impudicum, impune coniugium mihi
          non erit:
     <font>
      ¶rvw dÉ §pe¤getai.
     </font>
     specta, puer.
          age cresce, cresce, macte virtute inclyta,
     <b>
      <font size="-1">
       440
      </font>
     </b>
     verum ut Quirites Caesarem tandem sciant.
          duram novercam patere, dominantem time.
          mihi dii dedere, coniugum ut primo feram
          flagitia, deinde puniam. concors bibes
          a fratre nectar; toxicum discors bibes.
     <b>
      <font size="-1">
       445
      </font>
     </b>
     certate melior, non uter maior regat.
          utrumque vobis offero, sancti patres:
          diligite, amate, colite Caesareum genus.
          filum amputare Parca non parcit meum.
    </p>
    <p>
     VITELL. parcat precamur: Claudium norint avum
     <b>
      <font size="-1">
       450
      </font>
     </b>
     seri nepotes, lenta mors veniat seni.
    </p>
   </blockquote>
  </blockquote>
  <p>
   <i>
    Exeunt omnes praeter Agrippina et Pallanta.
   </i>
  </p>
  <center>
   Actus I, scena 4
  </center>
  <center>
   AGRIPPINA, PALLAS
  </center>
  <blockquote>
   <blockquote>
    <p>
     AGRIP. dilecte Palla, electe prae reliquis amor,
          miserae feroces coniugi audisti minas?
          quisquamne regum tutus expectet minas?
          quin potius illas occupet? potius scelus,
     <b>
      <font size="-1">
       455
      </font>
     </b>
     si sit necesse, quam feras, facias lubens.
          cavete tumidas, providi reges, minas:
          armant, et acuunt, et viam claudunt sibi.
          nam qui malum minatur, ut caveam monet.
          scelus antevertam scelere: nam sceleri salus
     <b>
      <font size="-1">
       460
      </font>
     </b>
     scelus est: prematur, ne minus cautam premat.
    </p>
    <p>
     PAL. Augusta, potius flecte parendo virum.
    </p>
    <p>
     AGRIP. cui liceat imperare, parendum mones?
    </p>
    <p>
     PAL. es imperatrix.
    </p>
    <p>
     AGRIP.             Claudii arbitrio.
    </p>
    <p>
     PAL.                                     imperas
    </p>
    <p>
     et illi.
    </p>
    <p>
     AGRIP. ad instans patitur illudi leo;
     <b>
      <font size="-1">
       465
      </font>
     </b>
     mox laniat: ungues timeo: non audis minas?
    </p>
    <p>
     PAL. obsequia flectunt, non minae frangunt minas.
    </p>
    <p>
     AGRIP. timidae obsequantur: quod minor, faciam scelus.
    </p>
    <p>
     PAL. scelus ipsa dicis?
    </p>
    <p>
     AGRIP.                     fateor, et magnum scelus.
    </p>
    <p>
     PAL. perimes maritum?
    </p>
    <p>
     AGRIP.                 nempe ne perimat, perit.
     <b>
      <font size="-1">
       470
      </font>
     </b>
    </p>
    <p>
     PAL. perit imperator?
    </p>
    <p>
     AGRIP.                 nempe, ut imperio fruar.
    </p>
    <p>
     PAL. quae spes?
    </p>
    <p>
     AGRIP.         quid haeres? faemina irata, et potens.
          hic esse crede fulgur et fulmen Iovis.
          ira et potestas fulgur et fulmen Iovis:
          et utroque maius foemina.
    </p>
    <p>
     PALL.                         potestas tibi
     <b>
      <font size="-1">
       475
      </font>
     </b>
     est in Neronem?
    </p>
    <p>
     AGRIP.             nempe quam dederat Nero.
          Burrhus cohortes, Seneca concilium regit.
    </p>
    <p>
     PAL. virtute utrumque nobilem, sceleri advocas?
    </p>
    <p>
     AGRIP. sed uterque, cuius creverit studio, memor,
          adiunget alter milites, alter patres.
     <b>
      <font size="-1">
       480
      </font>
     </b>
    </p>
    <p>
     PAL. pretio merendi milites, pretio patres.
    </p>
    <p>
     AGRIP. subsidia regno pretia quaesivi, et dabo.
    </p>
    <p>
     PAL. sed quis Neronem...
    </p>
    <p>
     AGRIP.                     Caesarem cedant mihi.
    </p>
    <p>
     PAL. quo ge    nere mortis . . .
    </p>
    <p>
     AGRIP.                 toxico.
    </p>
    <p>
     PAL.                                 lento, an cito?
    </p>
    <p>
     AGRIP. praecipite facinus proditur, lento dolus.
     <b>
      <font size="-1">
       485
      </font>
     </b>
     inde odia nobis, hinc amor nati redit.
          quod turbet animum, differat mortem volo.
    </p>
    <p>
     PAL. quaenam artifex?
    </p>
    <p>
     AGRIP.                     Locusta, iam sceleris rea.
    </p>
    <p>
     PAL. et quis minister?
    </p>
    <p>
     AGRIP. ipse Ganymedes spado
          Halotus.
    </p>
    <p>
     PAL.     haec quo?
    </p>
    <p>
     AGRIP.             natus ut regnet meus.
     <b>
      <font size="-1">
       490
      </font>
     </b>
    </p>
    <p>
     PAL. id dii secundent.
    </p>
    <p>
     AGRIP.                 quid velint superi, scies.
          Agerinus ecce nunc ab auguribus redit.
    </p>
   </blockquote>
  </blockquote>
  <p>
   <i>
    Intervenit Agerinus.
   </i>
  </p>
  <blockquote>
   <blockquote>
    <p>
     quid augur? ede: quid taces? regnat meus?
    </p>
    <p>
     AGER. tacere liceat.
    </p>
    <p>
     AGRIP.                 loquere, regnabit Nero?
    </p>
    <p>
     AGER. regnabit; at si regnet, in matrem ruet.
     <b>
      <font size="-1">
       495
      </font>
     </b>
    </p>
    <p>
     AGRIP. ruatque coelum; quid mea? regnet modo.
          Palla, hinc eamus: causa non patitur moras.
    </p>
   </blockquote>
  </blockquote>
  <center>
   Actus I, scena 5
  </center>
  <center>
   NARCISSUS, BRITANNICUS, OCTAVIA
  </center>
  <blockquote>
   <blockquote>
    <p>
     NARC. o dura fata: quid miser primum querar?
          te, Caesar, an te, Roma, Medaeae truci
          deservientes? te, puer, an et te, soror,
     <b>
      <font size="-1">
       500
      </font>
     </b>
     durae novercae subditos? an me querar?
          fortuna lachrymas me mea perennes rogat.
          mihi, Messalina, sive Agrippina satus
          imperia teneat, certa pernicies adest.
          sed adsit, adsit: meritus es, Caesar, tibi
     <b>
      <font size="-1">
       505
      </font>
     </b>
     ut opes, honorem, spiritum impendam meum.
          Hydram impudicam capite mulctavi; tamen
          novum reciso capite succrevit caput;
          nec unum in uno: sola nec restat capra,
          sed et est Chimaera, fronte leo, cauda draco.
     <b>
      <font size="-1">
       510
      </font>
     </b>
     seges laborum crescit assidue nova.
          nova monstra surgunt: aliud ex alio malum.
          perdidimus operam: nunc meas damno manus.
          nempe impudicam sustuli, insurgit fera,
          cui prostitutus e malis minimum pudor.
     <b>
      <font size="-1">
       515
      </font>
     </b>
     maechus in Atridem Tyndarim Aegisthus rapit:
          regnoque cedunt fas, fides, corpus, decus.
          adolesce Oresta, adolesce. maturum tibi
          aetatis adsit robur, inimicos fuges
          patris, homicidas vindices matris tuae,
     <b>
      <font size="-1">
       520
      </font>
     </b>
     et nos in illis: dissipa nubes leves.
          sol sole toto conspicere tandem polo.
          quid te, quid homines, quod deos potius precer?
    </p>
    <p>
     BRIT. Narcisse, vota timeo tam magna: immemor
          nostri videris, tanta qui tumide rogas.
     <b>
      <font size="-1">
       525
      </font>
     </b>
     orbi interempta matre, praesidio undique
          nudi, novercae subditi, fratri impares,
          patre destituti, regna meditamur? satis,
          satis est superque vita, vivamus licet.
          satis est superque vita: mors culpa vacet,
     <b>
      <font size="-1">
       530
      </font>
     </b>
     mori iuvabit: magna spes regni excutit
          regno minores; luce, spe, vita excutit.
    </p>
    <p>
     OCT. o luce frater charior, speret licet
          quae spirat anima: sola spes haesit solo,
          cum terram et homines reliqua fugerunt bona.
     <b>
      <font size="-1">
       535
      </font>
     </b>
     spem dat superstes vitae et imperii pater.
    </p>
    <p>
     BRIT. cum patre vita, cum patre imperium cadet.
          Narcisse, nosti, noster an vivat pater?
    </p>
    <p>
     NARC. vivit, sed aeger.
    </p>
    <p>
     BRIT.                     ergo, si fas est, patrem
          visamus aegrum.
    </p>
    <p>
     NARC.             sistite, noverca evolat.
     <b>
      <font size="-1">
       540
      </font>
     </b>
    </p>
   </blockquote>
  </blockquote>
  <p>
   <i>
    Intrant Agrippina et Xenophon medicus.
   </i>
  </p>
  <blockquote>
   <blockquote>
    <p>
     AGRIP. perii; vomenti virus ingestum effluet.
          male properanti verba sunt irae data.
          quid, anime, refugis? perge, dum fervent manus.
          age perge, perge, Augusta; nisi pergis peris.
          remedia morbis ultimis quaere ultima.
     <b>
      <font size="-1">
       545
      </font>
     </b>
     facinora Xenophon conscius nostra adiuves.
          faveo vomenti Claudio; vitam evomat.
          pinnam vomenti, sed venenatam, ingere:
          venena supplent saepe medicinae locum.
          scelera periclum magna non parvum ferunt:
     <b>
      <font size="-1">
       550
      </font>
     </b>
     pretium peracta non minus tandem ferunt.
          aggredere, perage.
    </p>
   </blockquote>
  </blockquote>
  <p>
   <i>
    Exit Xenophon. Agrippina videt Britannicum.
   </i>
  </p>
  <blockquote>
   <blockquote>
    <p>
     misera, quid feci? nefas
          nati audierunt: audiant potius piam.
          o mundi et ocule, et anima, medicinae deus,
          o nate Phoebo archiatre, medicorum pater,
     <b>
      <font size="-1">
       555
      </font>
     </b>
     o patre magno non minor soboles Salus,
          dirigite medici doctam alexicaci manum,
          ne quid doloris Claudium capiat meum,
          ne quid doloris Claudius sapiat meus.
          sed ecce natum. o vera progenies patris,
     <b>
      <font size="-1">
       560
      </font>
     </b>
     genitricis in quo forma, genitoris decus,
          quam tua lacertis colla complecti iuvat!
          o dulce pignus, quam iuvat grata oscula
          libare, lacrimas in sinum laetas dare!
    </p>
    <p>
     NARC. o quantum inundat flente Agrippina malum?
     <b>
      <font size="-1">
       565
      </font>
     </b>
     sed quid flet? altas nectit insidias amor
          novus novercae: timeo vel amentem quoque.
    </p>
    <p>
     BRIT. o mater, aegrum visere parentem licet?
    </p>
    <p>
     AGRIP. quid, matris o spes, una non liceat tibi?
          sed imminuto iam salus morbo redit.
     <b>
      <font size="-1">
       570
      </font>
     </b>
    </p>
    <p>
     BRIT. laetor, magisque visere valentem placet.
    </p>
    <p>
     AGRIP. et mihi placeret; medicus at turbas vetat,
          ut relevet altus corpus afflictum sopor.
          tempus sopori detur, accedet salus.
          officia, tempus nisi cavent, fructu carent.
     <b>
      <font size="-1">
       575
      </font>
     </b>
     <font size="-1">
     </font>
     cito, si valentem, videris. natos meos,
          Narcisse, thalamis quo potes recrees ioco.
    </p>
   </blockquote>
  </blockquote>
  <p>
   <i>
    Exeunt Narcissus, Britannicus, Octavia.
   </i>
  </p>
  <blockquote>
   <blockquote>
    <p>
     qualis lateribus clausus intextis equi
          Troiani Ulisses, tela Laocoon furens
          cum torsit, imo pectore extimuit dolos:
     <b>
      <font size="-1">
       580
      </font>
     </b>
     talis, cavernas natus ut petiit meas,
          qui mox peribit angue, Laoocon, tuo,
          ne male latentes proderet sonitus dolos
          et portae in ipso limine haererem, horrui.
          nunc arce posita, claustra quum laxet Sinon
     <b>
      <font size="-1">
       585
      </font>
     </b>
     expecto: et ecce signat dat Pallas bona.
    </p>
   </blockquote>
  </blockquote>
  <p>
   <i>
    Intrat Pallas.
   </i>
  </p>
  <blockquote>
   <blockquote>
    <p>
     PAL. peracta fata: Claudius letho occubat.
    </p>
    <p>
     AGRIP. expleta vota: Iuliam laeta occupant.
    </p>
    <p>
     PAL. Romae imperator, domitor Oceani Nero,
          Britonum subactor, arbiter terrae Nero,
     <b>
      <font size="-1">
       590
      </font>
     </b>
     velut alta crebris pinus impulsa ictibus,
          gemuit supremum, truncus exanimis iacet.
    </p>
    <p>
     AGRIP. nunc Troia tota est flamma, nunc Priamus cinis.
          i nunc minare coniugi poenam tuae:
          i potius, et nunc coniugi Stygiae refer,
     <b>
      <font size="-1">
       595
      </font>
     </b>
     refer ultionem nomine utriusque inditam.
          non ausa scelus, est passa; non passa, audeo.
          fortuna timidam afflixit, audentem extulit.
          nunc meus ad apicem surget imperii Nero.
          me natus, ex me dominus, et per me Nero.
     <b>
      <font size="-1">
       600
      </font>
     </b>
     celanda mors est Claudii, ut vivat Nero,
          Augusta vivat, regnet Augusta et Nero.
          post multa me sors saecla principibus dedit
          natam, sororem, coniugem, matrem unicam.
    </p>
   </blockquote>
  </blockquote>
  <center>
   <a name="605">
   </a>
   Chorus 1
  </center>
  <center>
   TISIPHONE
  </center>
  <blockquote>
   <blockquote>
    <p>
     en vocat caedes violenta caedem.
     <b>
      <font size="-1">
       605
      </font>
     </b>
     flagitant manes queruli, inquieti,
          caesus occisor cadat, expietur
              sanguine sanguis.
    </p>
    <p>
     nesciens peccas? male nesciebas.
          negligens patras? male negligebas.
     <b>
      <font size="-1">
       610
      </font>
     </b>
     innocens non es: lue, qui nocebas
              nescius author.
    </p>
    <p>
     at cecidisti merito nocentem:
          iudica, damna; facis innocentem
          non ream caedens: merito at nocenti
     <b>
      <font size="-1">
       615
      </font>
     </b>
     caederis ergo.
    </p>
    <p>
     Hercules fidam Megaram perimit,
          sed furens: absit scelus a furore.
          Herculem, an falsa, an furiosa coniux,
              Deianira.
     <b>
      <font size="-1">
       620
      </font>
     </b>
    </p>
    <p>
     unda sic undam trahit, ignis ignem:
          sic scelus pensat scelus: urget iram
          ira: non iustae comes ultionis
              ultio iusta.
    </p>
    <p>
     at sinit iustos aliquando caelum
     <b>
      <font size="-1">
       625
      </font>
     </b>
     caedi ab iniustis: fateor: sed illos
          alteri vitae, assiduae gehennae
              destinat istos.
    </p>
    <p>
     sera, sed certa est pede Poena claudo.
          ultor a tergo premit irrepressus.
     <b>
      <font size="-1">
       630
      </font>
     </b>
     neminem fallit Nemesis; nec ulli
              fallitur illa.
    </p>
   </blockquote>
  </blockquote>
  <center>
  </center>
 </body>
</div>