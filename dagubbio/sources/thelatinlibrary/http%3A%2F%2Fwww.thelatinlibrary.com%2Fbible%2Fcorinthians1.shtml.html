<div>
 Corinthians I
 <body>
  <p class="pagehead">
   EPISTULA PAULI AD CORINTHIOS I
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Paulus vocatus Apostolus Iesu Christi per voluntatem Dei, et Sosthenes frater,
   <font size="2">
    2
   </font>
   ecclesiae Dei, quae est Corinthi, sanctificatis in Christo Iesu, vocatis sanctis, cum omnibus qui invocant nomen Domini nostri Iesu Christi, in omni loco ipsorum et nostro.
   <font size="2">
    3
   </font>
   Gratia vobis, et pax a Deo Patre nostro, et Domino Iesu Christo.
  </p>
  <p>
   <font size="2">
    4
   </font>
   Gratias ago Deo meo semper pro vobis in gratia Dei, quae data est vobis in Christo Iesu:
   <font size="2">
    5
   </font>
   quod in omnibus divites facti estis in illo, in omni verbo, et in omni scientia.
   <font size="2">
    6
   </font>
   Sicut testimonium Christi confirmatum est in vobis:
   <font size="2">
    7
   </font>
   ita ut nihil vobis desit in ulla gratia, exspectantibus revelationem Domini nostri Iesu Christi,
   <font size="2">
    8
   </font>
   qui et confirmabit vos usque in finem sine crimine, in die adventus Domini nostri Iesu Christi.
   <font size="2">
    9
   </font>
   Fidelis Deus: per quem vocati estis in societatem filii eius Iesu Christi Domini nostri.
  </p>
  <p>
   <font size="2">
    10
   </font>
   Obsecro autem vos fratres per nomen Domini nostri Iesu Christi: ut idipsum dicatis omnes, et non sint in vobis schismata: sitis autem perfecti in eodem sensu, et in eadem sententia.
   <font size="2">
    11
   </font>
   Significatum est enim mihi de vobis fratres mei ab iis, qui sunt Chloes, quia contentiones sunt inter vos.
   <font size="2">
    12
   </font>
   Hoc autem dico, quod unusquisque vestrum dicit: Ego quidem sum Pauli: ego autem Apollo: ego vero Cephae: ego autem Christi.
   <font size="2">
    13
   </font>
   Divisus est Christus? numquid Paulus crucifixus est pro vobis? aut in nomine Pauli baptizati estis?
   <font size="2">
    14
   </font>
   Gratias ago Deo, quod neminem vestrum baptizavi, nisi Crispum et Caium:
   <font size="2">
    15
   </font>
   ne quis dicat quod in nomine meo baptizati estis.
   <font size="2">
    16
   </font>
   Baptizavi autem et Stephanae domum: ceterum nescio si quem alium baptizaverim.
   <font size="2">
    17
   </font>
   Non enim misit me Christus baptizare, sed evangelizare: non in sapientia verbi, ut non evacuetur crux Christi.
  </p>
  <p>
   <font size="2">
    18
   </font>
   Verbum enim crucis pereuntibus quidem stultitia est: iis autem qui salvi fiunt, id est nobis, Dei virtus est.
   <font size="2">
    19
   </font>
   Scriptum est enim: Perdam sapientiam sapientium, et prudentiam prudentium reprobabo.
   <font size="2">
    20
   </font>
   Ubi sapiens? ubi scriba? ubi conquisitor huius saeculi? Nonne stultam fecit Deus sapientiam huius mundi?
   <font size="2">
    21
   </font>
   Nam quia in Dei sapientia non cognovit mundus per sapientiam Deum: placuit Deo per stultitiam praedicationis salvos facere credentes.
   <font size="2">
    22
   </font>
   Quoniam et Iudaei signa petunt, et Graeci sapientiam quaerunt:
   <font size="2">
    23
   </font>
   nos autem praedicamus Christum crucifixum: Iudaeis quidem scandalum, gentibus autem stultitiam,
   <font size="2">
    24
   </font>
   ipsis autem vocatis Iudaeis, atque Graecis Christum Dei virtutem, et Dei sapientia:
   <font size="2">
    25
   </font>
   quia quod stultum est Dei, sapientius est hominibus: et quod infirmum est Dei, fortius est hominibus.
  </p>
  <p>
   <font size="2">
    26
   </font>
   Videte enim vocationem vestram, fratres, quia non multi sapientes secundum carnem, non multi potentes, non multi nobiles:
   <font size="2">
    27
   </font>
   sed quae stulta sunt mundi elegit Deus, ut confundat sapientes: et infirma mundi elegit Deus, ut confundat fortia:
   <font size="2">
    28
   </font>
   et ignobilia mundi, et contemptibilia elegit Deus, et ea quae non sunt, ut ea quae sunt destrueret:
   <font size="2">
    29
   </font>
   ut non glorietur omnis caro in conspectu eius.
   <font size="2">
    30
   </font>
   Ex ipso autem vos estis in Christo Iesu, qui factus est nobis sapientia a Deo, et iustitia, et sanctificatio, et redemptio:
   <font size="2">
    31
   </font>
   ut quemadmodum scriptum est: Qui gloriatur, in Domino glorietur.
  </p>
  <p>
   <a name="2">
   </a>
   [2]
   <font size="2">
    1
   </font>
   Et ego, cum venissem ad vos, fratres, veni non in sublimitate sermonis, aut sapientiae, annuntians vobis testimonium Christi.
   <font size="2">
    2
   </font>
   Non enim iudicavi me scire aliquid inter vos, nisi Iesum Christum, et hunc crucifixum.
   <font size="2">
    3
   </font>
   Et ego in infirmitate, et timore, et tremore multo fui apud vos:
   <font size="2">
    4
   </font>
   et sermo meus, et praedicatio mea non in persuasibilibus humanae sapientiae verbis, sed in ostensione spiritus et virtutis:
   <font size="2">
    5
   </font>
   ut fides vestra non sit in sapientia hominum, sed in virtute Dei.
  </p>
  <p>
   <font size="2">
    6
   </font>
   Sapientiam autem loquimur inter perfectos: sapientiam vero non huius saeculi, neque principum huius saeculi, qui destruuntur:
   <font size="2">
    7
   </font>
   sed loquimur Dei sapientiam in mysterio, quae abscondita est, quam praedestinavit Deus ante saecula in gloriam nostram,
   <font size="2">
    8
   </font>
   quam nemo principum huius saeculi cognovit: si enim cognovissent, numquam Dominum gloriae crucifixissent.
   <font size="2">
    9
   </font>
   Sed sicut scriptum est: Quod oculus non vidit, nec auris audivit, nec in cor hominis ascendit, quae praeparavit Deus iis qui diligunt illum.
  </p>
  <p>
   <font size="2">
    10
   </font>
   Nobis autem revelavit Deus per Spiritum suum: Spiritus enim omnia scrutatur, etiam profunda Dei.
   <font size="2">
    11
   </font>
   Quis enim hominum scit quae sunt hominis, nisi spiritus hominis, qui in ipso est? ita et quae Dei sunt, nemo cognovit, nisi Spiritus Dei.
   <font size="2">
    12
   </font>
   Nos autem non spiritum huius mundi accepimus, sed Spiritum qui ex Deo est, ut sciamus quae a Deo donata sunt nobis:
   <font size="2">
    13
   </font>
   quae et loquimur non in doctis humanae sapientiae verbis, sed in doctrina Spiritus, spiritualibus spiritualia comparantes.
   <font size="2">
    14
   </font>
   Animalis autem homo non percipit ea quae sunt Spiritus Dei: stultitia enim est illi, et non potest intelligere: quia spiritualiter examinatur.
   <font size="2">
    15
   </font>
   Spiritualis autem iudicat omnia: et ipse a nemine iudicatur.
  </p>
  <p>
   <font size="2">
    16
   </font>
   Quis enim cognovit sensum Domini, qui instruat eum? nos autem sensum Christi habemus.
  </p>
  <p>
   <a name="3">
   </a>
   [3]
   <font size="2">
    1
   </font>
   Et ego, fratres, non potui vobis loqui quasi spiritualibus, sed quasi carnalibus. Tamquam parvulis in Christo,
   <font size="2">
    2
   </font>
   lac vobis potum dedi, non escam: nondum enim poteratis: sed nec nunc quidem potestis: adhuc enim carnales estis.
   <font size="2">
    3
   </font>
   Cum enim sit inter vos zelus, et contentio: nonne carnales estis, et secundum hominem ambulatis?
  </p>
  <p>
   <font size="2">
    4
   </font>
   Cum enim quis dicat: Ego quidem sum Pauli; alius autem: Ego Apollo: nonne homines estis? Quid igitur est Apollo? quid vero Paulus?
   <font size="2">
    5
   </font>
   ministri eius, cui credidistis, ut unicuique sicut Dominus dedit.
   <font size="2">
    6
   </font>
   Ego plantavi, Apollo rigavit: sed Deus incrementum dedit.
   <font size="2">
    7
   </font>
   Itaque neque qui plantat est aliquid, neque qui rigat: sed qui incrementum dat, Deus.
   <font size="2">
    8
   </font>
   Qui autem plantat, et qui rigat, unum sunt. Unusquisque autem propriam mercedem accipiet, secundum suum laborem.
   <font size="2">
    9
   </font>
   Dei enim sumus adiutores: Dei agricultura estis, Dei aedificatio estis.
   <font size="2">
    10
   </font>
   Secundum gratiam Dei, quae data est mihi, ut sapiens architectus fundamentum posui: alius autem superaedificat. Unusquisque autem videat quomodo superaedificet.
   <font size="2">
    11
   </font>
   Fundamentum enim aliud nemo potest ponere praeter id quod positum est, quod est Christus Iesus.
   <font size="2">
    12
   </font>
   Si quis autem superaedificat super fundamentum hoc, aurum, argentum, lapides pretiosos, ligna, foenum, stipulam,
   <font size="2">
    13
   </font>
   uniuscuiusque opus manifestum erit: dies enim Domini declarabit, quia in igne revelabitur: et uniuscuiusque opus quale sit, ignis probabit.
   <font size="2">
    14
   </font>
   Si cuius opus manserit quod superaedificavit, mercedem accipiet.
   <font size="2">
    15
   </font>
   Si cuius opus arserit, detrimentum patietur: ipse autem salvus erit, sic tamen quasi per ignem.
   <font size="2">
    16
   </font>
   Nescitis quia templum Dei estis, et Spiritus Dei habitat in vobis?
   <font size="2">
    17
   </font>
   Si quis autem templum Dei violaverit, disperdet illum Deus. Templum enim Dei sanctum est, quod estis vos.
  </p>
  <p>
   <font size="2">
    18
   </font>
   Nemo se seducat: si quis videtur inter vos sapiens esse in hoc saeculo, stultus fiat ut sit sapiens.
   <font size="2">
    19
   </font>
   Sapientia enim huius mundi, stultitia est apud Deum. Scriptum est enim: Comprehendam sapientes in astutia eorum.
   <font size="2">
    20
   </font>
   Et iterum: Dominus novit cogitationes sapientium quoniam vanae sunt.
   <font size="2">
    21
   </font>
   Nemo itaque glorietur in hominibus.
   <font size="2">
    22
   </font>
   Omnia enim vestra sunt, sive Paulus, sive Apollo, sive Cephas, sive mundus, sive vita, sive mors, sive praesentia, sive futura: omnia enim vestra sunt:
   <font size="2">
    23
   </font>
   vos autem Christi: Christus autem Dei.
  </p>
  <p>
   <a name="4">
   </a>
   [4]
   <font size="2">
    1
   </font>
   Sic nos existimet homo ut ministros Christi, et dispensatores mysteriorum Dei.
   <font size="2">
    2
   </font>
   Hic iam quaeritur inter dispensatores ut fidelis quis inveniatur.
   <font size="2">
    3
   </font>
   Mihi autem pro minimo est ut a vobis iudicer, aut ab humano die: sed neque meipsum iudico.
   <font size="2">
    4
   </font>
   Nihil enim mihi conscius sum, sed non in hoc iustificatus sum: qui autem iudicat me, Dominus est.
   <font size="2">
    5
   </font>
   Itaque nolite ante tempus iudicare, quoadusque veniat Dominus: qui et illuminabit abscondita tenebrarum, et manifestabit consilia cordium: et tunc laus erit unicuique a Deo.
  </p>
  <p>
   <font size="2">
    6
   </font>
   Haec autem, fratres, transfiguravi in me et Apollo, propter vos: ut in nobis discatis, ne supra quam scriptum est, unus adversus alterum infletur pro alio.
   <font size="2">
    7
   </font>
   Quis enim te discernit? quid autem habes quod non accepisti? si autem accepisti, quid gloriaris quasi non acceperis?
  </p>
  <p>
   <font size="2">
    8
   </font>
   Iam saturati estis, iam divites facti estis: sine nobis regnatis: et utinam regnetis, ut et nos vobiscum regnemus.
   <font size="2">
    9
   </font>
   Puto enim quod Deus nos Apostolos novissimos ostendit, tamquam morti destinatos: quia spectaculum facti sumus mundo, et angelis, et hominibus.
   <font size="2">
    10
   </font>
   Nos stulti propter Christum, vos autem prudentes in Christo: nos infirmi, vos autem fortes: vos nobiles, nos autem ignobiles.
  </p>
  <p>
   <font size="2">
    11
   </font>
   Usque in hanc horam et esurimus, et sitimus, et nudi sumus, et colaphis caedimur, et instabiles sumus,
   <font size="2">
    12
   </font>
   et laboramus operantes manibus nostris: maledicimur, et benedicimus: persecutionem patimur, et sustinemus:
   <font size="2">
    13
   </font>
   blasphemamur, et obsecramus: tamquam purgamenta huius mundi facti sumus, omnium peripsema usque adhuc.
  </p>
  <p>
   <font size="2">
    14
   </font>
   Non ut confundam vos, haec scribo, sed ut filios meos carissimos moneo.
   <font size="2">
    15
   </font>
   Nam si decem millia paedagogorum habeatis in Christo, sed non multos patres. Nam in Christo Iesu per Evangelium ego vos genui.
   <font size="2">
    16
   </font>
   Rogo ergo vos, imitatores mei estote, sicut et ego Christi.
   <font size="2">
    17
   </font>
   Ideo misi ad vos Timotheum, qui est filius meus carissimus, et fidelis in Domino: qui vos commonefaciet vias meas, quae sunt in Christo Iesu, sicut ubique in omni ecclesia doceo.
  </p>
  <p>
   <font size="2">
    18
   </font>
   Tamquam non venturus sim ad vos, sic inflati sunt quidam.
   <font size="2">
    19
   </font>
   Veniam autem ad vos cito, si Dominus voluerit: et cognoscam non sermonem eorum qui inflati sunt, sed virtutem.
   <font size="2">
    20
   </font>
   Non enim in sermone est regnum Dei, sed in virtute.
   <font size="2">
    21
   </font>
   Quid vultis? in virga veniam ad vos, an in caritate, et spiritu mansuetudinis?
  </p>
  <p>
   <a name="5">
   </a>
   [5]
   <font size="2">
    1
   </font>
   Omnino auditur inter vos fornicatio, et talis fornicatio, qualis nec inter gentes, ita ut uxorem patris sui aliquis habeat.
   <font size="2">
    2
   </font>
   Et vos inflati estis: et non magis luctum habuistis ut tollatur de medio vestrum qui hoc opus fecit.
   <font size="2">
    3
   </font>
   Ego quidem absens corpore, praesens autem spiritu, iam iudicavi ut praesens eum, qui sic operatus est,
   <font size="2">
    4
   </font>
   in nomine Domini nostri Iesu Christi, congregatis vobis et meo spiritu, cum virtute Domini nostri Iesu,
   <font size="2">
    5
   </font>
   tradere huiusmodi Satanae in interitum carnis, ut spiritus salvus sit in die Domini nostri Iesu Christi.
  </p>
  <p>
   <font size="2">
    6
   </font>
   Non est bona gloriatio vestra. Nescitis quia modicum fermentum totam massam corrumpit?
   <font size="2">
    7
   </font>
   Expurgate vetus fermentum, ut sitis nova conspersio, sicut estis azymi. Etenim Pascha nostrum immolatus est Christus.
   <font size="2">
    8
   </font>
   Itaque epulemur: non in fermento veteri, neque in fermento malitiae et nequitiae: sed in azymis sinceritatis et veritatis.
  </p>
  <p>
   <font size="2">
    9
   </font>
   Scripsi in epistola: Ne commisceamini fornicariis:
   <font size="2">
    10
   </font>
   non utique fornicariis huius mundi, aut avaris, aut rapacibus, aut idolis servientibus: alioquin debueratis de hoc mundo exiisse.
   <font size="2">
    11
   </font>
   Nunc autem scripsi vobis non commisceri: si is qui frater nominatur, est fornicator, aut avarus, aut idolis serviens, aut maledicus, aut ebriosus, aut rapax, cum eiusmodi nec cibum sumere.
   <font size="2">
    12
   </font>
   Quid enim mihi de iis qui foris sunt, iudicare? nonne de iis qui intus sunt, vos iudicatis?
   <font size="2">
    13
   </font>
   Nam eos qui foris sunt, Deus iudicabit. Auferte malum ex vobis ipsis.
  </p>
  <p>
   <a name="6">
   </a>
   [6]
   <font size="2">
    1
   </font>
   Audet aliquis vestrum habens negotium adversus alterum, iudicari apud iniquos, et non apud sanctos?
   <font size="2">
    2
   </font>
   an nescitis quoniam sancti de hoc mundo iudicabunt? et si in vobis iudicabitur mundus, indigni estis qui de minimis iudicetis?
   <font size="2">
    3
   </font>
   Nescitis quoniam angelos iudicabimus? quanto magis saecularia?
  </p>
  <p>
   <font size="2">
    4
   </font>
   Saecularia igitur iudicia si habueritis: contemptibiles, qui sunt in ecclesia, illos constituite ad iudicandum.
   <font size="2">
    5
   </font>
   Ad verecundiam vestram dico. Sic non est inter vos sapiens quisquam, qui possit iudicare inter fratrem suum?
   <font size="2">
    6
   </font>
   Sed frater cum fratre iudicio contendit: et hoc apud infideles?
   <font size="2">
    7
   </font>
   Iam quidem omnino delictum est in vobis, quod iudicia habetis inter vos. Quare non magis iniuriam accipitis? quare non magis fraudem patimini?
   <font size="2">
    8
   </font>
   Sed vos iniuriam facitis, et fraudatis: et hoc fratribus.
   <font size="2">
    9
   </font>
   An nescitis quia iniqui regnum Dei non possidebunt? Nolite errare: neque fornicarii, neque idolis servientes, neque adulteri,
   <font size="2">
    10
   </font>
   neque molles, neque masculorum concubitores, neque fures, neque avari, neque ebriosi, neque maledici, neque rapaces regnum Dei possidebunt.
  </p>
  <p>
   <font size="2">
    11
   </font>
   Et haec quidam fuistis: sed abluti estis, sed sanctificati estis, sed iustificati estis in nomine Domini nostri Iesu Christi, et in Spiritu Dei nostri.
  </p>
  <p>
   <font size="2">
    12
   </font>
   Omnia mihi licent, sed non omnia expediunt: omnia mihi licent, sed ego sub nullis redigar potestate.
   <font size="2">
    13
   </font>
   Esca ventri, et venter escis: Deus autem et hunc et has destruet: corpus autem non fornicationi, sed Domino: et Dominus corpori.
   <font size="2">
    14
   </font>
   Deus vero et Dominum suscitavit: et nos suscitabit per virtutem suam.
  </p>
  <p>
   <font size="2">
    15
   </font>
   Nescitis quoniam corpora vestra membra sunt Christi? Tollens ergo membra Christi, faciam membra meretricis? Absit.
   <font size="2">
    16
   </font>
   An nescitis quoniam qui adhaeret meretrici, unum corpus efficitur? Erunt enim (inquit) duo in carne una.
   <font size="2">
    17
   </font>
   Qui autem adhaeret Domino, unus spiritus est.
   <font size="2">
    18
   </font>
   Fugite fornicationem. Omne peccatum, quodcumque fecerit homo, extra corpus est: qui autem fornicatur, in corpus suum peccat.
   <font size="2">
    19
   </font>
   An nescitis quoniam membra vestra, templum sunt Spiritus Sancti, qui in vobis est, quem habetis a Deo, et non estis vestri?
   <font size="2">
    20
   </font>
   Empti enim estis pretio magno. Glorificate, et portate Deum in corpore vestro.
  </p>
  <p>
   <a name="7">
   </a>
   [7]
   <font size="2">
    1
   </font>
   De quibus autem scripsistis mihi: Bonum est homini mulierem non tangere:
   <font size="2">
    2
   </font>
   propter fornicationem autem unusquisque suam uxorem habeat, et unaquaeque suum virum habeat.
   <font size="2">
    3
   </font>
   Uxori vir debitum reddat: similiter autem et uxor viro.
   <font size="2">
    4
   </font>
   Mulier sui corporis potestatem non habet, sed vir. Similiter autem et vir sui corporis potestatem non habet, sed mulier.
   <font size="2">
    5
   </font>
   Nolite fraudare invicem, nisi forte ex consensu ad tempus, ut vacetis orationi: et iterum revertimini in idipsum, ne tentet vos Satanas propter incontinentiam vestram.
   <font size="2">
    6
   </font>
   Hoc autem dico secundum indulgentiam, non secundum imperium.
   <font size="2">
    7
   </font>
   Volo enim omnes vos esse sicut meipsum: sed unusquisque proprium donum habet ex Deo: alius quidem sic, alius vero sic.
  </p>
  <p>
   <font size="2">
    8
   </font>
   Dico autem non nuptis, et viduis: bonum est illis si sic permaneant, sicut et ego.
   <font size="2">
    9
   </font>
   Quod si non se continent, nubant. Melius est enim nubere, quam uri.
   <font size="2">
    10
   </font>
   Iis autem qui matrimonio iuncti sunt, praecipio non ego, sed Dominus, uxorem a viro non discedere:
   <font size="2">
    11
   </font>
   quod si discesserit, manere innuptam, aut viro suo reconciliari. Et vir uxorem non dimittat.
   <font size="2">
    12
   </font>
   Nam ceteris ego dico, non Dominus. Si quis frater uxorem habet infidelem, et haec consentit habitare cum illo, non dimittat illam.
   <font size="2">
    13
   </font>
   Et si qua mulier fidelis habet virum infidelem, et hic consentit habitare cum illa, non dimittat virum:
   <font size="2">
    14
   </font>
   sanctificatus est enim vir infidelis per mulierem fidelem, et sanctificata est mulier infidelis per virum fidelem: alioquin filii vestri immundi essent, nunc autem sancti sunt.
   <font size="2">
    15
   </font>
   Quod si infidelis discedit, discedat: non enim servituti subiectus est frater, aut soror in huiusmodi: in pace autem vocavit nos Deus.
   <font size="2">
    16
   </font>
   Unde enim scis mulier, si virum salvum facies? aut unde scis vir, si mulierem salvam facies?
  </p>
  <p>
   <font size="2">
    17
   </font>
   Nisi unicuique sicut divisit Dominus, unumquemque sicut vocavit Deus, ita ambulet, et sicut in omnibus ecclesiis doceo.
   <font size="2">
    18
   </font>
   Circumcisus aliquis vocatus est? non adducat praeputium. In praeputio aliquis vocatus est? non circumcidatur.
   <font size="2">
    19
   </font>
   Circumcisio nihil est, et praeputium nihil est: sed observatio mandatorum Dei.
   <font size="2">
    20
   </font>
   Unusquisque in qua vocatione vocatus est, in ea permaneat.
   <font size="2">
    21
   </font>
   Servus vocatus es? non sit tibi curae: sed et si potes fieri liber, magis utere.
   <font size="2">
    22
   </font>
   Qui enim in Domino vocatus est servus, libertus est Domini: similiter qui liber vocatus est, servus est Christi.
   <font size="2">
    23
   </font>
   Pretio empti estis: nolite fieri servi hominum.
   <font size="2">
    24
   </font>
   Unusquisque in quo vocatus est, fratres, in hoc permaneat apud Deum.
  </p>
  <p>
   <font size="2">
    25
   </font>
   De virginibus autem praeceptum Domini non habeo: consilium autem do, tamquam misericordiam consecutus a Domino, ut sim fidelis.
   <font size="2">
    26
   </font>
   Existimo ergo hoc bonum esse propter instantem necessitatem, quoniam bonum est homini sic esse.
   <font size="2">
    27
   </font>
   Alligatus es uxori? noli quaerere solutionem. Solutus es ab uxore? noli quaerere uxorem.
   <font size="2">
    28
   </font>
   Si autem acceperis uxorem, non peccasti. Et si nupserit virgo, non peccavit: tribulationem tamen carnis habebunt huiusmodi. Ego autem vobis parco.
   <font size="2">
    29
   </font>
   Hoc itaque dico, fratres: tempus breve est: reliquum est, ut et qui habent uxores, tamquam non habentes sint:
   <font size="2">
    30
   </font>
   et qui flent, tamquam non flentes: et qui gaudent, tamquam non gaudentes: et qui emunt, tamquam non possidentes:
   <font size="2">
    31
   </font>
   et qui utuntur hoc mundo, tamquam non utantur: praeterit enim figura huius mundi.
   <font size="2">
    32
   </font>
   Volo autem vos sine sollicitudine esse. Qui sine uxore est, sollicitus est quae Domini sunt, quomodo placeat Deo.
   <font size="2">
    33
   </font>
   Qui autem cum uxore est, sollicitus est quae sunt mundi, quomodo placeat uxori, et divisus est.
   <font size="2">
    34
   </font>
   Et mulier innupta, et virgo, cogitat quae Domini sunt, ut sit sancta corpore, et spiritu. Quae autem nupta est, cogitat quae sunt mundi, quomodo placeat viro.
   <font size="2">
    35
   </font>
   Porro hoc ad utilitatem vestram dico: non ut laqueum vobis iniiciam, sed ad id, quod honestum est, et quod facultatem praebeat sine impedimento Dominum obsecrandi.
  </p>
  <p>
   <font size="2">
    36
   </font>
   Si quis autem turpem se videri existimat super virgine sua, quod sit superadulta, et ita oportet fieri: quod vult faciat: non peccat, si nubat.
   <font size="2">
    37
   </font>
   Nam qui statuit in corde suo firmus, non habens necessitatem, potestatem autem habens suae voluntatis, et hoc iudicavit in corde suo, servare virginem suam, bene facit.
   <font size="2">
    38
   </font>
   Igitur et qui matrimonio iungit virginem suam, bene facit: et qui non iungit, melius facit.
   <font size="2">
    39
   </font>
   Mulier alligata est legi quanto tempore vir eius vivit, quod si dormierit vir eius, liberata est: cui vult nubat, tantum in Domino.
   <font size="2">
    40
   </font>
   Beatior autem erit si sic permanserit secundum meum consilium: puto autem quod et ego Spiritum Dei habeam.
  </p>
  <p>
   <a name="8">
   </a>
   [8]
   <font size="2">
    1
   </font>
   De iis autem quae idolis sacrificantur, scimus quia omnes scientiam habemus. Scientia inflat, caritas vero aedificat.
   <font size="2">
    2
   </font>
   Si quis autem se existimat scire aliquid, nondum cognovit quemadmodum oporteat eum scire.
   <font size="2">
    3
   </font>
   Si quis autem diligit Deum, hic cognitus est ab eo.
   <font size="2">
    4
   </font>
   De escis autem quae idolis immolantur, scimus quia nihil est idolum in mundo, et quod nullus est Deus, nisi unus.
   <font size="2">
    5
   </font>
   Nam etsi sunt qui dicantur dii sive in caelo, sive in terra (siquidem sunt dii multi, et domini multi):
   <font size="2">
    6
   </font>
   nobis tamen unus est Deus, Pater, ex quo omnia, et nos in illum: et unus Dominus Iesus Christus, per quem omnia, et nos per ipsum.
  </p>
  <p>
   <font size="2">
    7
   </font>
   Sed non in omnibus est scientia. Quidam autem cum conscientia usque nunc idoli, quasi idolothytum manducant: et conscientia ipsorum cum sit infirma, polluitur.
   <font size="2">
    8
   </font>
   Esca autem nos non commendat Deo. Neque enim si manducaverimus, abundabimus: neque si non manducaverimus, deficiemus.
   <font size="2">
    9
   </font>
   Videte autem ne forte haec licentia vestra offendiculum fiat infirmis.
   <font size="2">
    10
   </font>
   Si enim quis viderit eum, qui habet scientiam, in idolio recumbentem: nonne conscientia eius, cum sit infirma, aedificabitur ad manducandum idolothyta?
   <font size="2">
    11
   </font>
   Et peribit infirmus in tua scientia, frater, propter quem Christus mortuus est?
   <font size="2">
    12
   </font>
   Sic autem peccantes in fratres, et percutientes conscientiam eorum infirmam, in Christum peccatis.
   <font size="2">
    13
   </font>
   Quapropter si esca scandalizat fratrem meum, non manducabo carnem in aeternum, ne fratrem meum scandalizem.
  </p>
  <p>
   <a name="9">
   </a>
   [9]
   <font size="2">
    1
   </font>
   Non sum liber? non sum Apostolus? nonne Christum Iesum Dominum nostrum vidi? nonne opus meum vos estis in Domino?
   <font size="2">
    2
   </font>
   Et si aliis non sum Apostolus, sed tamen vobis sum: nam signaculum apostolatus mei vos estis in Domino.
   <font size="2">
    3
   </font>
   Mea defensio apud eos qui me interrogant, haec est:
   <font size="2">
    4
   </font>
   Numquid non habemus potestatem manducandi et bibendi?
   <font size="2">
    5
   </font>
   numquid non habemus potestatem mulierem sororem circumducendi sicut et ceteri Apostoli, et fratres Domini, et Cephas?
   <font size="2">
    6
   </font>
   aut ego solus, et Barnabas, non habemus potestatem hoc operandi?
  </p>
  <p>
   <font size="2">
    7
   </font>
   Quis militat suis stipendiis umquam? quis plantat vineam, et de fructu eius non edit? quis pascit gregem, et de lacte gregis non manducat?
   <font size="2">
    8
   </font>
   Numquid secundum hominem haec dico? an et lex haec non dicit?
   <font size="2">
    9
   </font>
   Scriptum est enim in lege Moysi: Non alligabis os bovi trituranti. Numquid de bobus cura est Deo?
   <font size="2">
    10
   </font>
   an propter nos utique hoc dicit? Nam propter nos scripta sunt: quoniam debet in spe qui arat, arare: et qui triturat, in spe fructus percipiendi.
   <font size="2">
    11
   </font>
   Si nos vobis spiritualia seminavimus, magnum est si nos carnalia vestra metamus?
   <font size="2">
    12
   </font>
   Si alii potestatis vestrae participes sunt, quare non potius nos? Sed non usi sumus hac potestate: sed omnia sustinemus, ne quod offendiculum demus Evangelio Christi.
   <font size="2">
    13
   </font>
   Nescitis quoniam qui in sacrario operantur quae de sacrario sunt, edunt: et qui altari deserviunt, cum altari participant?
   <font size="2">
    14
   </font>
   Ita et Dominus ordinavit iis qui Evangelium annuntiant, de Evangelio vivere.
  </p>
  <p>
   <font size="2">
    15
   </font>
   Ego autem nullo horum usus sum. Non autem scripsi haec ut ita fiant in me: bonum est enim mihi magis mori, quam ut gloriam meam quis evacuet.
   <font size="2">
    16
   </font>
   Nam si evangelizavero, non est mihi gloria: necessitas enim mihi incumbit: vae enim mihi est, si non evangelizavero.
   <font size="2">
    17
   </font>
   Si enim volens hoc ago, mercedem habeo: si autem invitus, dispensatio mihi credita est.
   <font size="2">
    18
   </font>
   Quae est ergo merces mea? ut Evangelium praedicans, sine sumptu ponam Evangelium, ut non abutar potestate mea in Evangelio.
  </p>
  <p>
   <font size="2">
    19
   </font>
   Nam cum liber essem ex omnibus, omnium me servum feci, ut plures lucrifacerem.
   <font size="2">
    20
   </font>
   Et factus sum Iudaeis tamquam Iudaeus, ut Iudaeos lucrarer:
   <font size="2">
    21
   </font>
   iis qui sub lege sunt, quasi sub lege essem (cum ipse non essem sub lege) ut eos qui sub lege erant, lucrifacerem: iis qui sine lege erant, tamquam sine lege essem (cum sine lege Dei non essem: sed in lege essem Christi) ut lucrifacerem eos qui sine lege erant.
   <font size="2">
    22
   </font>
   Factus sum infirmis infirmus, ut infirmos lucrifacerem. Omnibus omnia factus sum, ut omnes facerem salvos.
   <font size="2">
    23
   </font>
   Omnia autem facio propter Evangelium: ut particeps eius efficiar.
  </p>
  <p>
   <font size="2">
    24
   </font>
   Nescitis quod ii qui in stadio currunt, omnes quidem currunt, sed unus accipit bravium? Sic currite ut comprehendatis.
   <font size="2">
    25
   </font>
   Omnis autem qui in agone contendit, ab omnibus se abstinet, et illi quidem ut corruptibilem coronam accipiant: nos autem incorruptam.
   <font size="2">
    26
   </font>
   Ego igitur sic curro, non quasi in incertum: sic pugno, non quasi aerem verberans:
   <font size="2">
    27
   </font>
   sed castigo corpus meum, et in servitutem redigo: ne forte cum aliis praedicaverim, ipse reprobus efficiar.
  </p>
  <p>
   <a name="10">
   </a>
   [10]
   <font size="2">
    1
   </font>
   Nolo enim vos ignorare fratres, quoniam patres nostri omnes sub nube fuerunt, et omnes mare transierunt,
   <font size="2">
    2
   </font>
   et omnes in Moyse baptizati sunt in nube, et in mari:
   <font size="2">
    3
   </font>
   et omnes eamdem escam spiritalem manducaverunt,
   <font size="2">
    4
   </font>
   et omnes eumdem potum spiritalem biberunt (bibebant autem de spiritali, consequente eos, petra: petra autem erat Christus):
   <font size="2">
    5
   </font>
   sed non in pluribus eorum beneplacitum est Deo: nam prostrati sunt in deserto.
  </p>
  <p>
   <font size="2">
    6
   </font>
   Haec autem in figura facta sunt nostri, ut non simus concupiscentes malorum, sicut et illi concupierunt.
   <font size="2">
    7
   </font>
   Neque idololatrae efficiamini, sicut quidam ex ipsis: quemadmodum scriptum est: Sedit populus manducare, et bibere, et surrexerunt ludere.
   <font size="2">
    8
   </font>
   Neque fornicemur, sicut quidam ex ipsis fornicati sunt, et ceciderunt una die viginti tria millia.
   <font size="2">
    9
   </font>
   Neque tentemus Christum, sicut quidam eorum tentaverunt, et a serpentibus perierunt.
   <font size="2">
    10
   </font>
   Neque murmuraveritis, sicut quidam eorum murmuraverunt, et perierunt ab exterminatore.
   <font size="2">
    11
   </font>
   Haec autem omnia in figura contingebant illis: scripta sunt autem ad correptionem nostram, in quos fines saeculorum devenerunt.
   <font size="2">
    12
   </font>
   Itaque qui se existimat stare, videat ne cadat.
   <font size="2">
    13
   </font>
   Tentatio vos non apprehendat nisi humana: fidelis autem Deus est, qui non patietur vos tentari supra id quod potestis, sed faciet etiam cum tentatione proventum ut possitis sustinere.
  </p>
  <p>
   <font size="2">
    14
   </font>
   Propter quod, carissimi mihi, fugite ab idolorum cultura:
   <font size="2">
    15
   </font>
   ut prudentibus loquor, vos ipsi iudicate quod dico.
   <font size="2">
    16
   </font>
   Calix benedictionis, cui benedicimus, nonne communicatio sanguinis Christi est? et panis quem frangimus, nonne participatio corporis Domini est?
   <font size="2">
    17
   </font>
   Quoniam unus panis, unum corpus multi sumus, omnes qui de uno pane participamus.
   <font size="2">
    18
   </font>
   Videte Israel secundum carnem: nonne qui edunt hostias, participes sunt altaris?
   <font size="2">
    19
   </font>
   Quid ergo? dico quod idolis immolatum sit aliquid? aut quod idolum, sit aliquid?
   <font size="2">
    20
   </font>
   Sed quae immolant gentes, daemoniis immolant, et non Deo. Nolo autem vos socios fieri daemoniorum:
   <font size="2">
    21
   </font>
   non potestis calicem Domini bibere, et calicem daemoniorum; non potestis mensae Domini participes esse, et mensae daemoniorum.
   <font size="2">
    22
   </font>
   An aemulamur Dominum? numquid fortiores illo sumus? Omnia mihi licent, sed non omnia expediunt.
  </p>
  <p>
   <font size="2">
    23
   </font>
   Omnia mihi licent, sed non omnia aedificat.
   <font size="2">
    24
   </font>
   Nemo quod suum est quaerat, sed quod alterius.
   <font size="2">
    25
   </font>
   Omne quod in macello venit, manducate, nihil interrogantes propter conscientiam.
   <font size="2">
    26
   </font>
   Domini est terra, et plenitudo eius.
  </p>
  <p>
   <font size="2">
    27
   </font>
   Si quis vocat vos infidelium, et vultis ire: omne quod vobis apponitur, manducate, nihil interrogantes propter conscientiam.
   <font size="2">
    28
   </font>
   Si quis autem dixerit: Hoc immolatum est idolis: nolite manducare propter illum qui indicavit, et propter conscientiam:
   <font size="2">
    29
   </font>
   conscientiam autem dico non tuam, sed alterius. Ut quid enim libertas mea iudicatur ab aliena conscientia?
   <font size="2">
    30
   </font>
   Si ego cum gratia participo, quid blasphemor pro eo quod gratias ago?
  </p>
  <p>
   <font size="2">
    31
   </font>
   Sive ergo manducatis, sive bibitis, sive aliud quid facitis: omnia in gloriam Dei facite.
   <font size="2">
    32
   </font>
   Sine offensione estote Iudaeis, et gentibus, et ecclesiae Dei:
   <font size="2">
    33
   </font>
   sicut et ego per omnia omnibus placeo, non quaerens quod mihi utile est, sed quod multis: ut salvi fiant.
  </p>
  <p>
   <a name="11">
   </a>
   [11]
   <font size="2">
    1
   </font>
   Imitatores mei estote, sicut et ego Christi.
   <font size="2">
    2
   </font>
   Laudo autem vos fratres quod per omnia mei memores estis: et sicut tradidi vobis, praecepta mea tenetis.
   <font size="2">
    3
   </font>
   Volo autem vos scire quod omnis viri caput, Christus est: caput autem mulieris, vir: caput vero Christi, Deus.
   <font size="2">
    4
   </font>
   Omnis vir orans, aut prophetans velato capite, deturpat caput suum.
   <font size="2">
    5
   </font>
   Omnis autem mulier orans, aut prophetans non velato capite, deturpat caput suum: unum enim est ac si decalvetur.
   <font size="2">
    6
   </font>
   Nam si non velatur mulier, tondeatur. Si vero turpe est mulieri tonderi, aut decalvari, velet caput suum.
  </p>
  <p>
   <font size="2">
    7
   </font>
   Vir quidem non debet velare caput suum: quoniam imago et gloria Dei est, mulier autem gloria viri est.
   <font size="2">
    8
   </font>
   Non enim vir ex muliere est, sed mulier ex viro.
   <font size="2">
    9
   </font>
   Etenim non est creatus vir propter mulierem, sed mulier propter virum.
   <font size="2">
    10
   </font>
   Ideo debet mulier potestatem habere supra caput propter angelos.
   <font size="2">
    11
   </font>
   Verumtamen neque vir sine muliere: neque mulier sine viro in Domino.
   <font size="2">
    12
   </font>
   Nam sicut mulier de viro, ita et vir per mulierem: omnia autem ex Deo.
   <font size="2">
    13
   </font>
   Vos ipsi iudicate: decet mulierem non velatam orare Deum?
   <font size="2">
    14
   </font>
   Nec ipsa natura docet vos, quod vir quidem si comam nutriat, ignominia est illi:
   <font size="2">
    15
   </font>
   mulier vero si comam nutriat, gloria est illi: quoniam capilli pro velamine ei dati sunt.
   <font size="2">
    16
   </font>
   Si quis autem videtur contentiosus esse: nos talem consuetudinem non habemus, neque ecclesia Dei.
  </p>
  <p>
   <font size="2">
    17
   </font>
   Hoc autem praecipio: non laudans quod non in melius, sed in deterius convenitis.
   <font size="2">
    18
   </font>
   Primum quidem convenientibus vobis in ecclesiam, audio scissuras esse inter vos, et ex parte credo.
   <font size="2">
    19
   </font>
   Nam oportet et haereses esse, ut et qui probati sunt, manifesti fiant in vobis.
   <font size="2">
    20
   </font>
   Convenientibus ergo vobis in unum, iam non est Dominicam coenam manducare.
   <font size="2">
    21
   </font>
   Unusquisque enim suam coenam praesumit ad manducandum, et alius quidem esurit, alius autem ebrius est.
   <font size="2">
    22
   </font>
   Numquid domos non habetis ad manducandum, et bibendum? aut ecclesiam Dei contemnitis, et confunditis eos qui non habent? Quid dicam vobis? laudo vos? in hoc non laudo.
  </p>
  <p>
   <font size="2">
    23
   </font>
   Ego enim accepi a Domino quod et tradidi vobis, quoniam Dominus Iesus in qua nocte tradebatur, accepit panem,
   <font size="2">
    24
   </font>
   et gratias agens fregit, et dixit: Accipite, et manducate: hoc est corpus meum, quod pro vobis tradetur: hoc facite in meam commemorationem.
   <font size="2">
    25
   </font>
   Similiter et calicem, postquam coenavit, dicens: Hic calix novum testamentum est in meo sanguine: hoc facite quotiescumque bibetis, in meam commemorationem.
   <font size="2">
    26
   </font>
   Quotiescumque enim manducabitis panem hunc, et calicem bibetis, mortem Domini annuntiabitis donec veniat.
  </p>
  <p>
   <font size="2">
    27
   </font>
   Itaque quicumque manducaverit panem hunc, vel biberit calicem Domini indigne, reus erit corporis et sanguinis Domini.
   <font size="2">
    28
   </font>
   Probet autem seipsum homo: et sic de pane illo edat, et de calice bibat.
   <font size="2">
    29
   </font>
   Qui enim manducat et bibit indigne, iudicium sibi manducat et bibit, non diiudicans corpus Domini.
   <font size="2">
    30
   </font>
   Ideo inter vos multi infirmi et imbecilles, et dormiunt multi.
   <font size="2">
    31
   </font>
   Quod si nosmetipsos diiudicaremus, non utique iudicaremur.
   <font size="2">
    32
   </font>
   Dum iudicamur autem, a Domino corripimur, ut non cum hoc mundo damnemur.
   <font size="2">
    33
   </font>
   Itaque fratres mei, cum convenitis ad manducandum, invicem exspectate.
   <font size="2">
    34
   </font>
   Si quis esurit, domi manducet, ut non in iudicium conveniatis. Cetera autem, cum venero, disponam.
  </p>
  <p>
   <a name="12">
   </a>
   [12]
   <font size="2">
    1
   </font>
   De spiritualibus autem, nolo vos ignorare fratres.
   <font size="2">
    2
   </font>
   Scitis quoniam cum gentes essetis, ad simulacra muta prout ducebamini euntes.
   <font size="2">
    3
   </font>
   Ideo notum vobis facio, quod nemo in Spiritu Dei loquens, dicit anathema Iesu. Et nemo potest dicere, Dominus Iesus, nisi in Spiritu Sancto.
  </p>
  <p>
   <font size="2">
    4
   </font>
   Divisiones vero gratiarum sunt, idem autem Spiritus:
   <font size="2">
    5
   </font>
   et divisiones ministrationum sunt, idem autem Dominus:
   <font size="2">
    6
   </font>
   et divisiones operationum sunt, idem vero Deus qui operatur omnia in omnibus.
   <font size="2">
    7
   </font>
   Unicuique autem datur manifestatio Spiritus ad utilitatem.
   <font size="2">
    8
   </font>
   Alii quidem per Spiritum datur sermo sapientiae: alii autem sermo scientiae secundum eumdem Spiritum:
   <font size="2">
    9
   </font>
   alteri fides in eodem Spiritu: alii gratia sanitatum in uno Spiritu:
   <font size="2">
    10
   </font>
   alii operatio virtutum, alii prophetia, alii discretio spirituum, alii genera linguarum, alii interpretatio sermonum.
   <font size="2">
    11
   </font>
   Haec autem omnia operantur unus atque idem Spiritus, dividens singulis prout vult.
  </p>
  <p>
   <font size="2">
    12
   </font>
   Sicut enim corpus unum est, et membra habet multa, omnia autem membra corporis cum sint multa, unum tamen corpus sunt: ita et Christus.
   <font size="2">
    13
   </font>
   Etenim in uno Spiritu omnes nos in unum corpus baptizati sumus, sive Iudaei, sive gentiles, sive servi, sive liberi: et omnes in uno Spiritu potati sumus.
   <font size="2">
    14
   </font>
   Nam et corpus non est unum membrum, sed multa.
   <font size="2">
    15
   </font>
   Si dixerit pes: Quoniam non sum manus, non sum de corpore: num ideo non est de corpore?
   <font size="2">
    16
   </font>
   Et si dixerit auris: Quoniam non sum oculus, non sum de corpore: num ideo est de corpore?
   <font size="2">
    17
   </font>
   Si totum corpus oculus: ubi auditus? Si totum auditus: ubi odoratus?
   <font size="2">
    18
   </font>
   Nunc autem posuit Deus membra, unumquodque eorum in corpore sicut voluit.
   <font size="2">
    19
   </font>
   Quod si essent omnia unum membrum, ubi corpus?
   <font size="2">
    20
   </font>
   Nunc autem multa quidem membra, unum autem corpus.
   <font size="2">
    21
   </font>
   Non potest autem oculus dicere manui: Opera tua non indigeo: aut iterum caput pedibus: Non estis mihi necessarii.
   <font size="2">
    22
   </font>
   Sed multo magis quae videntur membra corporis infirmiora esse, necessariora sunt:
   <font size="2">
    23
   </font>
   et quae putamus ignobiliora membra esse corporis, his honorem abundantiorem circumdamus: et quae inhonesta sunt nostra, abundantiorem honestatem habent.
   <font size="2">
    24
   </font>
   Honesta autem nostra nullius egent: sed Deus temperavit corpus, ei cui deerat, abundationem tribuendo honorem,
   <font size="2">
    25
   </font>
   ut non sit schisma in corpore, sed idipsum pro invicem sollicita sint membra.
   <font size="2">
    26
   </font>
   Et si quid patitur unum membrum, compatiuntur omnia membra: sive gloriatur unum membrum, congaudent omnia membra.
   <font size="2">
    27
   </font>
   Vos autem estis corpus Christi, et membra de membro.
  </p>
  <p>
   <font size="2">
    28
   </font>
   Et quosdam quidem posuit Deus in ecclesia primum apostolos, secundo prophetas, exinde doctores, deinde virtutes, exinde gratias curationum, opitulationes, gubernationes, genera linguarum, interpretationes sermonum.
   <font size="2">
    29
   </font>
   Numquid omnes apostoli? numquid omnes prophetae? numquid omnes doctores?
   <font size="2">
    30
   </font>
   numquid omnes virtutes? numquid omnes gratiam habent curationum? numquid omnes linguis loquuntur? numquid omnes interpretantur?
   <font size="2">
    31
   </font>
   Aemulamini autem charismata meliora. Et adhuc excellentiorem viam vobis demonstro.
  </p>
  <p>
   <a name="13">
   </a>
   [13]
   <font size="2">
    1
   </font>
   Si linguis hominum loquar, et angelorum, caritatem autem non habeam, factus sum velut aes sonans, aut cymbalum tinniens.
   <font size="2">
    2
   </font>
   Et si habuero prophetiam, et noverim mysteria omnia, et omnem scientiam: et si habuero omnem fidem ita ut montes transferam, caritatem autem non habuero, nihil sum.
   <font size="2">
    3
   </font>
   Et si distribuero in cibos pauperum omnes facultates meas, et si tradidero corpus meum ita ut ardeam, caritatem autem non habuero, nihil mihi prodest.
  </p>
  <p>
   <font size="2">
    4
   </font>
   Caritas patiens est, benigna est. Caritas non aemulatur, non agit perperam, non inflatur,
   <font size="2">
    5
   </font>
   non est ambitiosa, non quaerit quae sua sunt, non irritatur, non cogitat malum,
   <font size="2">
    6
   </font>
   non gaudet super iniquitate, congaudet autem veritati:
   <font size="2">
    7
   </font>
   omnia suffert, omnia credit, omnia sperat, omnia sustinet.
   <font size="2">
    8
   </font>
   Caritas numquam excidit: sive prophetiae evacuabuntur, sive linguae cessabunt, sive scientia destruetur.
   <font size="2">
    9
   </font>
   Ex parte enim cognoscimus, et ex parte prophetamus.
   <font size="2">
    10
   </font>
   Cum autem venerit quod perfectum est, evacuabitur quod ex parte est.
   <font size="2">
    11
   </font>
   Cum essem parvulus, loquebar ut parvulus, cogitabam ut parvulus. Quando autem factus sum vir, evacuavi quae erant parvuli.
   <font size="2">
    12
   </font>
   Videmus nunc per speculum in aenigmate: tunc autem facie ad faciem. Nunc cognosco ex parte: tunc autem cognoscam sicut et cognitus sum.
  </p>
  <p>
   <font size="2">
    13
   </font>
   Nunc autem manent fides, spes, caritas, tria haec: maior autem horum est caritas.
  </p>
  <p>
   <a name="14">
   </a>
   [14]
   <font size="2">
    1
   </font>
   Sectamini caritatem, aemulamini spiritualia: magis autem ut prophetetis.
   <font size="2">
    2
   </font>
   Qui enim loquitur lingua, non hominibus loquitur, sed Deo: nemo enim audit. Spiritu autem loquitur mysteria.
   <font size="2">
    3
   </font>
   Nam qui prophetat, hominibus loquitur ad aedificationem, et exhortationem, et consolationem.
   <font size="2">
    4
   </font>
   Qui loquitur lingua, semetipsum aedificat: qui autem prophetat, ecclesiam Dei aedificat.
   <font size="2">
    5
   </font>
   Volo autem omnes vos loqui linguis: magis autem prophetare. Nam maior est qui prophetat, quam qui loquitur linguis; nisi forte interpretetur ut ecclesia aedificationem accipiat.
   <font size="2">
    6
   </font>
   Nunc autem, fratres, si venero ad vos linguis loquens: quid vobis prodero, nisi vobis loquar aut in revelatione, aut in scientia, aut in prophetia, aut in doctrina?
   <font size="2">
    7
   </font>
   Tamen quae sine anima sunt vocem dantia, sive tibia, sive cithara; nisi distinctionem sonituum dederint, quomodo scietur id quod canitur, aut quod citharizatur?
   <font size="2">
    8
   </font>
   Etenim si incertam vocem det tuba, quis parabit se ad bellum?
   <font size="2">
    9
   </font>
   Ita et vos per linguam nisi manifestum sermonem dederitis: quomodo scietur id quod dicitur? eritis enim in aera loquentes.
   <font size="2">
    10
   </font>
   Tam multa, ut puta genera linguarum sunt in hoc mundo: et nihil sine voce est.
   <font size="2">
    11
   </font>
   Si ergo nesciero virtutem vocis, ero ei, cui loquor, barbarus: et qui loquitur, mihi barbarus.
  </p>
  <p>
   <font size="2">
    12
   </font>
   Sic et vos, quoniam aemulatores estis spirituum, ad aedificationem ecclesiae quaerite ut abundetis.
   <font size="2">
    13
   </font>
   Et ideo qui loquitur lingua, oret ut interpretetur.
   <font size="2">
    14
   </font>
   Nam si orem lingua, spiritus meus orat, mens autem mea sine fructu est.
   <font size="2">
    15
   </font>
   Quid ergo est? Orabo spiritu, orabo et mente: psallam spiritu, psallam et mente.
  </p>
  <p>
   <font size="2">
    16
   </font>
   Ceterum si benedixeris spiritu, qui supplet locum idiotae, quomodo dicet: Amen, super tuam benedictionem? quoniam quid dicas, nescit.
   <font size="2">
    17
   </font>
   Nam tu quidem bene gratias agis, sed alter non aedificatur.
   <font size="2">
    18
   </font>
   Gratias ago Deo meo, quod omnium vestrum lingua loquor.
   <font size="2">
    19
   </font>
   Sed in ecclesia volo quinque verba sensu meo loqui, ut et alios instruam: quam decem millia verborum in lingua.
  </p>
  <p>
   <font size="2">
    20
   </font>
   Fratres, nolite pueri effici sensibus, sed malitia parvuli estote: sensibus autem perfecti estote.
   <font size="2">
    21
   </font>
   In lege scriptum est: Quoniam in aliis linguis et labiis aliis loquar populo huic: et nec sic exaudient me, dicit Dominus.
   <font size="2">
    22
   </font>
   Itaque linguae in signum sunt non fidelibus, sed infidelibus: prophetiae autem non infidelibus, sed fidelibus.
   <font size="2">
    23
   </font>
   Si ergo conveniat universa ecclesia in unum, et omnes linguis loquantur, intrent autem idiotae, aut infideles: nonne dicent quod insanitis?
   <font size="2">
    24
   </font>
   Si autem omnes prophetent, intret autem quis infidelis, vel idiota, convincitur ab omnibus, diiudicatur ab omnibus:
   <font size="2">
    25
   </font>
   occulta cordis eius manifesta fiunt: et ita cadens in faciem adorabit Deum, pronuntians quod vere Deus in vobis sit.
  </p>
  <p>
   <font size="2">
    26
   </font>
   Quid ergo est, fratres? Cum convenitis, unusquisque vestrum psalmum habet, doctrinam habet, apocalypsim habet, linguam habet, interpretationem habet: omnia ad aedificationem fiant.
   <font size="2">
    27
   </font>
   Sive lingua quis loquitur, secundum duos, aut ut multum tres, et per partes, et unus interpretatur.
   <font size="2">
    28
   </font>
   Si autem non fuerit interpres, taceat in ecclesia: sibi autem loquatur, et Deo.
   <font size="2">
    29
   </font>
   Prophetae autem duo, aut tres dicant, et ceteri diiudicent.
   <font size="2">
    30
   </font>
   Quod si alii revelatum fuerit sedenti, prior taceat.
   <font size="2">
    31
   </font>
   Potestis enim omnes per singulos prophetare: ut omnes discant, et omnes exhortentur:
   <font size="2">
    32
   </font>
   et spiritus prophetarum prophetis subiecti sunt.
   <font size="2">
    33
   </font>
   Non enim est dissensionis Deus, sed pacis: sicut et in omnibus ecclesiis sanctorum doceo.
   <font size="2">
    34
   </font>
   Mulieres in ecclesiis taceant, non enim permittitur eis loqui, sed subditas esse, sicut et lex dicit.
   <font size="2">
    35
   </font>
   Si quid autem volunt discere, domi viros suos interrogent. Turpe est enim mulieri loqui in ecclesia.
  </p>
  <p>
   <font size="2">
    36
   </font>
   An a vobis verbum Dei processit? aut in vos solos pervenit?
   <font size="2">
    37
   </font>
   Si quis videtur propheta esse, aut spiritualis, cognoscat quae scribo vobis, quia Domini sunt mandata.
   <font size="2">
    38
   </font>
   Si quis autem ignorat, ignorabitur.
   <font size="2">
    39
   </font>
   Itaque fratres aemulamini prophetare: et loqui linguis nolite prohibere.
   <font size="2">
    40
   </font>
   Omnia autem honeste, et secundum ordinem fiant.
  </p>
  <p>
   <a name="15">
   </a>
   [15]
   <font size="2">
    1
   </font>
   Notum autem vobis facio, fratres, Evangelium, quod praedicavi vobis, quod et accepistis, in quo et statis,
   <font size="2">
    2
   </font>
   per quod et salvamini: qua ratione praedicaverim vobis, si tenetis, nisi frustra credidistis.
   <font size="2">
    3
   </font>
   Tradidi enim vobis in primis quod et accepi: quoniam Christus mortuus est pro peccatis nostris secundum Scripturas:
   <font size="2">
    4
   </font>
   et quia sepultus est, et quia resurrexit tertia die secundum Scripturas:
   <font size="2">
    5
   </font>
   et quia visus est Cephae, et post hoc undecim:
   <font size="2">
    6
   </font>
   deinde visus est plus quam quingentis fratribus simul: ex quibus multi manent usque adhuc, quidam autem dormierunt:
   <font size="2">
    7
   </font>
   deinde visus est Iacobo, deinde Apostolis omnibus:
   <font size="2">
    8
   </font>
   novissime autem omnium tamquam abortivo, visus est et mihi.
   <font size="2">
    9
   </font>
   Ego enim sum minimus Apostolorum, qui non sum dignus vocari Apostolus, quoniam persecutus sum ecclesiam Dei.
   <font size="2">
    10
   </font>
   Gratia autem Dei sum id quod sum, et gratia eius in me vacua non fuit, sed abundantius illis omnibus laboravi: non ego autem, sed gratia Dei mecum:
   <font size="2">
    11
   </font>
   sive enim ego, sive illi: sic praedicamus, et sic credidistis.
  </p>
  <p>
   <font size="2">
    12
   </font>
   Si autem Christus praedicatur quod resurrexit a mortuis, quomodo quidam dicunt in vobis, quoniam resurrectio mortuorum non est?
   <font size="2">
    13
   </font>
   Si autem resurrectio mortuorum non est: neque Christus resurrexit.
   <font size="2">
    14
   </font>
   Si autem Christus non resurrexit, inanis est ergo praedicatio nostra, inanis est et fides vestra:
   <font size="2">
    15
   </font>
   invenimur autem et falsi testes Dei: quoniam testimonium diximus adversus Deum quod suscitaverit Christum, quem non suscitavit, si mortui non resurgunt.
   <font size="2">
    16
   </font>
   Nam si mortui non resurgunt, neque Christus resurrexit.
   <font size="2">
    17
   </font>
   Quod si Christus non resurrexit, vana est fides vestra: adhuc enim estis in peccatis vestris.
   <font size="2">
    18
   </font>
   Ergo et qui dormierunt in Christo, perierunt.
   <font size="2">
    19
   </font>
   Si in hac vita tantum in Christo sperantes sumus, miserabiliores sumus omnibus hominibus.
  </p>
  <p>
   <font size="2">
    20
   </font>
   Nunc autem Christus resurrexit a mortuis primitiae dormientium,
   <font size="2">
    21
   </font>
   quoniam quidem per hominem mors, et per hominem resurrectio mortuorum.
   <font size="2">
    22
   </font>
   Et sicut in Adam omnes moriuntur, ita et in Christo omnes vivificabuntur.
   <font size="2">
    23
   </font>
   Unusquisque autem in suo ordine, primitiae Christus: deinde ii qui sunt Christi, qui in adventu eius crediderunt.
   <font size="2">
    24
   </font>
   Deinde finis: cum tradiderit regnum Deo et Patri, cum evacuaverit omnem principatum, et potestatem, et virtutem.
   <font size="2">
    25
   </font>
   Oportet autem illum regnare donec ponat omnes inimicos sub pedibus eius.
   <font size="2">
    26
   </font>
   Novissima autem inimica destruetur mors: omnia enim subiecit pedibus eius. Cum autem dicat:
   <font size="2">
    27
   </font>
   Omnia subiecta sunt ei, sine dubio praeter eum qui subiecit ei omnia.
   <font size="2">
    28
   </font>
   Cum autem subiecta fuerint illi omnia: tunc et ipse Filius subiectus erit ei, qui subiecit sibi omnia, ut sit Deus omnia in omnibus.
   <font size="2">
    29
   </font>
   Alioquin quid facient qui baptizantur pro mortuis, si omnino mortui non resurgunt? ut quid et baptizantur pro illis?
   <font size="2">
    30
   </font>
   ut quid et nos periclitamur omni hora?
   <font size="2">
    31
   </font>
   Quotidie morior per vestram gloriam, fratres, quam habeo in Christo Iesu Domino nostro.
   <font size="2">
    32
   </font>
   Si secundum hominem ad bestias pugnavi Ephesi, quid mihi prodest, si mortui non resurgunt? Manducemus, et bibamus, cras enim moriemur.
   <font size="2">
    33
   </font>
   Nolite seduci: corrumpunt mores bonos colloquia mala.
   <font size="2">
    34
   </font>
   Evigilate iusti, et nolite peccare: ignorantiam enim Dei quidam habent, ad reverentiam vobis loquor.
  </p>
  <p>
   <font size="2">
    35
   </font>
   Sed dicet aliquis: Quomodo resurgunt mortui? qualive corpore venient?
   <font size="2">
    36
   </font>
   Insipiens, tu quod seminas non vivificatur, nisi prius moriatur:
   <font size="2">
    37
   </font>
   et quod seminas, non corpus, quod futurum est, seminas, sed nudum granum, ut puta tritici, aut alicuius ceterorum.
   <font size="2">
    38
   </font>
   Deus autem dat illi corpus sicut vult: ut unicuique seminum proprium corpus.
   <font size="2">
    39
   </font>
   Non omnis caro, eadem caro: sed alia quidem hominum, alia vero pecorum, alia volucrum, alia autem piscium.
   <font size="2">
    40
   </font>
   Et corpora caelestia, et corpora terrestria: sed alia quidem caelestium gloria, alia autem terrestrium.
   <font size="2">
    41
   </font>
   Alia claritas solis, alia claritas lunae, et alia claritas stellarum. Stella enim a stella differt in claritate:
   <font size="2">
    42
   </font>
   sic et resurrectio mortuorum. Seminatur in corruptione, surget in incorruptione.
   <font size="2">
    43
   </font>
   Seminatur in ignobilitate, surget in gloria: seminatur in infirmitate, surget in virtute:
   <font size="2">
    44
   </font>
   seminatur corpus animale, surget corpus spiritale. Si est corpus animale, est et spiritale, sicut scriptum est:
   <font size="2">
    45
   </font>
   Factus est primus homo Adam in animam viventem, novissimus Adam in spiritum vivificantem.
   <font size="2">
    46
   </font>
   Sed non prius quod spiritale est, sed quod animale: deinde quod spiritale.
   <font size="2">
    47
   </font>
   Primus homo de terra, terrenus: secundus homo de caelo, caelestis.
   <font size="2">
    48
   </font>
   Qualis terrenus, tales et terreni: et qualis caelestis, tales et caelestes.
   <font size="2">
    49
   </font>
   Igitur, sicut portavimus imaginem terreni, portemus et imaginem caelestis.
   <font size="2">
    50
   </font>
   Hoc autem dico, fratres: quia caro et sanguis regnum Dei possidere non possunt: neque corruptio incorruptelam possidebit.
  </p>
  <p>
   <font size="2">
    51
   </font>
   Ecce mysterium vobis dico: omnes quidem resurgemus, sed non omnes immutabimur.
   <font size="2">
    52
   </font>
   In momento, in ictu oculi, in novissima tuba: canet enim tuba, et mortui resurgent incorrupti: et nos immutabimur.
   <font size="2">
    53
   </font>
   Oportet enim corruptibile hoc induere incorruptionem: et mortale hoc induere immortalitatem.
   <font size="2">
    54
   </font>
   Cum autem mortale hoc induerit immortalitatem, tunc fiet sermo, qui scriptus est: Absorpta est mors in victoria.
   <font size="2">
    55
   </font>
   Ubi est mors victoria tua? ubi est mors stimulus tuus?
  </p>
  <p>
   <font size="2">
    56
   </font>
   Stimulus autem mortis peccatum est: virtus vero peccati lex.
   <font size="2">
    57
   </font>
   Deo autem gratias, qui dedit nobis victoriam per Dominum nostrum Iesum Christum.
   <font size="2">
    58
   </font>
   Itaque fratres mei dilecti, stabiles estote, et immobiles: abundantes in opere Domini semper, scientes quod labor vester non est inanis in Domino.
  </p>
  <p>
   <a name="16">
   </a>
   [16]
   <font size="2">
    1
   </font>
   De collectis autem, quae fiunt in sanctos, sicut ordinavi ecclesiis Galatiae, ita et vos facite.
   <font size="2">
    2
   </font>
   Per unam sabbati unusquisque vestrum apud se seponat, recondens quod ei bene placuerit: ut non, cum venero, tunc collectae fiant.
   <font size="2">
    3
   </font>
   Cum autem praesens fuero, quos probaveritis per epistolas, hos mittam perferre gratiam vestram in Ierusalem.
   <font size="2">
    4
   </font>
   Quod si dignum fuerit ut et ego eam, mecum ibunt.
  </p>
  <p>
   <font size="2">
    5
   </font>
   Veniam autem ad vos, cum Macedoniam pertransiero: nam Macedoniam pertransibo.
   <font size="2">
    6
   </font>
   Apud vos autem forsitan manebo, vel etiam hiemabo: ut vos me deducatis quocumque iero.
   <font size="2">
    7
   </font>
   Nolo enim vos modo in transitu videre, spero enim me aliquantulum temporis manere apud vos, si Dominus permiserit.
   <font size="2">
    8
   </font>
   Permanebo autem Ephesi usque ad Pentecosten.
   <font size="2">
    9
   </font>
   Ostium enim mihi apertum est magnum, et evidens: et adversarii multi.
   <font size="2">
    10
   </font>
   Si autem venerit Timotheus, videte ut sine timore sit apud vos: opus enim Domini operatur, sicut et ego.
   <font size="2">
    11
   </font>
   Ne quis ergo illum spernat: deducite autem illum in pace, ut veniat ad me: exspecto enim illum cum fratribus.
   <font size="2">
    12
   </font>
   De Apollo autem fratre vobis notum facio, quoniam multum rogavi eum ut veniret ad vos cum fratribus: et utique non fuit voluntas ut nunc veniret: veniet autem, cum ei vacuum fuerit.
  </p>
  <p>
   <font size="2">
    13
   </font>
   Vigilate, state in fide, viriliter agite, et confortamini.
   <font size="2">
    14
   </font>
   Omnia vestra in caritate fiant.
   <font size="2">
    15
   </font>
   Obsecro autem vos fratres, nostis domum Stephanae, et Fortunati, et Achaici: quoniam sunt primitiae Achaiae, et in ministerium sanctorum ordinaverunt seipsos:
   <font size="2">
    16
   </font>
   ut et vos subditi sitis eiusmodi, et omni cooperanti, et laboranti.
   <font size="2">
    17
   </font>
   Gaudeo autem in praesentia Stephanae, et Fortunati, et Achaici: quoniam id, quod vobis deerat, ipsi suppleverunt:
   <font size="2">
    18
   </font>
   refecerunt enim et meum spiritum, et vestrum. Cognoscite ergo qui huiusmodi sunt.
  </p>
  <p>
   <font size="2">
    19
   </font>
   Salutant vos ecclesiae Asiae. Salutant vos in Domino multum, Aquila et Priscilla cum domestica sua ecclesia: apud quos et hospitor.
   <font size="2">
    20
   </font>
   Salutant vos omnes fratres. Salutate invicem in osculo sancto.
   <font size="2">
    21
   </font>
   Salutatio, mea manu Pauli.
  </p>
  <p>
   <font size="2">
    22
   </font>
   Si quis non amat Dominum nostrum Iesum Christum, sit anathema, Maran Atha.
   <font size="2">
    23
   </font>
   Gratia Domini nostri Iesu Christi vobiscum.
   <font size="2">
    24
   </font>
   Caritas mea cum omnibus vobis in Christo Iesu. Amen.
  </p>
  <p class="border">
  </p>
 </body>
</div>