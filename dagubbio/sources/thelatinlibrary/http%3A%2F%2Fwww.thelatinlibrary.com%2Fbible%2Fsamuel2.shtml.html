<div>
 Samuel II
 <body>
  <p class="pagehead">
   LIBER SAMUELIS
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Factum est autem, postquam mortuus est Saul, ut David reverteretur a caede Amalec, et maneret in Siceleg duos dies.
   <font size="2">
    2
   </font>
   In die autem tertia apparuit homo veniens de castris Saul veste conscissa, et pulvere conspersus caput: et ut venit ad David, cecidit super faciem suam, et adoravit.
   <font size="2">
    3
   </font>
   Dixitque ad eum David: Unde venis? Qui ait ad eum: De castris Israel fugi.
   <font size="2">
    4
   </font>
   Et dixit ad eum David: Quod est verbum quod factum est? indica mihi. Qui ait: Fugit populus ex praelio, et multi corruentes e populo mortui sunt: sed et Saul et Ionathas filius eius interierunt.
  </p>
  <p>
   <font size="2">
    5
   </font>
   Dixitque David ad adolescentem, qui nuntiabat ei: Unde scis quia mortuus est Saul, et Ionathas filius eius?
   <font size="2">
    6
   </font>
   Et ait adolescens, qui nuntiabat ei: Casu veni in montem Gelboe, et Saul incumbebat super hastam suam: porro currus et equites appropinquabant ei,
   <font size="2">
    7
   </font>
   et conversus post tergum suum, vidensque me vocavit. Cui cum respondissem: Adsum:
   <font size="2">
    8
   </font>
   dixit mihi: Quisnam es tu? Et aio ad eum: Amalecites ego sum.
   <font size="2">
    9
   </font>
   Et locutus est mihi: Sta super me, et interfice me: quoniam tenent me angustiae, et adhuc tota anima mea in me est.
   <font size="2">
    10
   </font>
   Stansque super eum, occidi illum: sciebam enim quod vivere non poterat post ruinam: et tuli diadema quod erat in capite eius, et armillam de brachio illius, et attuli ad te dominum meum huc.
  </p>
  <p>
   <font size="2">
    11
   </font>
   Apprehendens autem David vestimenta sua scidit, omnesque viri, qui erant cum eo,
   <font size="2">
    12
   </font>
   et planxerunt, et fleverunt, et ieiunaverunt usque ad vesperam super Saul, et super Ionathan filium eius, et super populum Domini, et super domum Israel, eo quod corruissent gladio.
  </p>
  <p>
   <font size="2">
    13
   </font>
   Dixitque David ad iuvenem qui nuntiaverat ei: Unde es tu? Qui respondit: Filius hominis advenae Amalecitae ego sum.
   <font size="2">
    14
   </font>
   Et ait ad eum David: Quare non timuisti mittere manum tuam ut occideres christum Domini?
   <font size="2">
    15
   </font>
   Vocansque David unum de pueris suis, ait: Accedens irrue in eum. Qui percussit illum, et mortuus est.
   <font size="2">
    16
   </font>
   Et ait ad eum David: Sanguis tuus super caput tuum: os enim tuum locutum est adversum te, dicens: Ego interfeci christum Domini.
  </p>
  <p>
   <font size="2">
    17
   </font>
   Planxit autem David planctum huiuscemodi super Saul, et super Ionathan filium eius,
   <font size="2">
    18
   </font>
   (et praecepit ut docerent filios Iuda arcum, sicut scriptum est in libro iustorum), et ait:
  </p>
  <p>
   Considera Israel, pro his qui mortui sunt, super excelsa tua vulnerati,
   <font size="2">
    19
   </font>
   inclyti, Israel, super montes tuos interfecti sunt: quomodo ceciderunt fortes?
   <font size="2">
    20
   </font>
   Nolite annuntiare in Geth, neque annuntietis in compitis Ascalonis: ne forte laetentur filiae Philisthiim, ne exultent filiae incircumcisorum.
   <font size="2">
    21
   </font>
   Montes Gelboe, nec ros, nec pluvia veniant super vos, neque sint agri primitiarum: quia ibi abiectus est clypeus fortium, clypeus Saul, quasi non esset unctus oleo.
   <font size="2">
    22
   </font>
   A sanguine interfectorum, ab adipe fortium, sagitta Ionathae numquam rediit retrorsum, et gladius Saul non est reversus inanis.
   <font size="2">
    23
   </font>
   Saul et Ionathas amabiles, et decori in vita sua, in morte quoque non sunt divisi: aquilis velociores, leonibus fortiores.
   <font size="2">
    24
   </font>
   Filiae Israel super Saul flete, qui vestiebat vos coccino in deliciis, qui praebebat ornamenta aurea cultui vestro.
   <font size="2">
    25
   </font>
   Quomodo ceciderunt fortes in praelio? Ionathas in excelsis tuis occisus est?
   <font size="2">
    26
   </font>
   Doleo super te frater mi Ionatha decore nimis, et amabilis super amorem mulierum. Sicut mater unicum amat filium suum, ita ego te diligebam.
   <font size="2">
    27
   </font>
   Quomodo ceciderunt robusti, et perierunt arma bellica?
  </p>
  <p>
   <a name="2">
   </a>
   [2]
   <font size="2">
    1
   </font>
   Igitur post haec consuluit David Dominum, dicens: Num ascendam in unam de civitatibus Iuda? Et ait Dominus ad eum: Ascende. Dixitque David: Quo ascendam? Et respondit ei: In Hebron.
   <font size="2">
    2
   </font>
   Ascendit ergo David, et duae uxores eius, Achinoam Iezraelites, et Abigail uxor Nabal Carmeli:
   <font size="2">
    3
   </font>
   sed et viros, qui erant cum eo, duxit David singulos cum domo sua: et manserunt in oppidis Hebron.
   <font size="2">
    4
   </font>
   Veneruntque viri Iuda, et unxerunt ibi David, ut regnaret super domum Iuda.
  </p>
  <p>
   Et nuntiatum est David, quod viri Iabes Galaad sepelissent Saul.
   <font size="2">
    5
   </font>
   Misit ergo David nuntios ad viros Iabes Galaad, dixitque ad eos: Benedicti vos Domino, qui fecistis misericordiam hanc cum domino vestro Saul, et sepelistis eum.
   <font size="2">
    6
   </font>
   Et nunc retribuet vobis quidem Dominus misericordiam et veritatem: sed et ego reddam gratiam, eo quod fecistis verbum istud.
   <font size="2">
    7
   </font>
   Confortentur manus vestrae, et estote filii fortitudinis: licet enim mortuus sit dominus vester Saul, tamen me unxit domus Iuda in regem sibi.
  </p>
  <p>
   <font size="2">
    8
   </font>
   Abner autem filius Ner princeps exercitus Saul, tulit Isboseth filium Saul, et circumduxit eum per castra,
   <font size="2">
    9
   </font>
   regemque constituit super Galaad, et super Gessuri, et super Iezrael, et super Ephraim, et super Beniamin, et super Israel universum.
   <font size="2">
    10
   </font>
   Quadraginta annorum erat Isboseth filius Saul cum regnare coepisset super Israel, et duobus annis regnavit: sola autem domus Iuda sequebatur David.
   <font size="2">
    11
   </font>
   Et fuit numerus dierum, quos commoratus est David, imperans in Hebron super domum Iuda, septem annorum, et sex mensium.
  </p>
  <p>
   <font size="2">
    12
   </font>
   Egressusque est Abner filius Ner, et pueri Isboseth filii Saul, de castris in Gabaon.
   <font size="2">
    13
   </font>
   Porro Ioab filius Sarviae, et pueri David egressi sunt, et occurrerunt eis iuxta piscinam Gabaon. Et cum in unum convenissent, e regione sederunt: hi ex una parte piscinae, et illi ex altera.
   <font size="2">
    14
   </font>
   Dixitque Abner ad Ioab: Surgant pueri et ludant coram nobis. Et respondit Ioab: Surgant.
   <font size="2">
    15
   </font>
   Surrexerunt ergo, et transierunt numero duodecim de Beniamin, ex parte Isboseth filii Saul, et duodecim de pueris David.
   <font size="2">
    16
   </font>
   Apprehensoque unusquisque capite comparis sui, defixit gladium in latus contrarii, et ceciderunt simul: vocatumque est nomen loci illius: Ager robustorum, in Gabaon.
  </p>
  <p>
   <font size="2">
    17
   </font>
   Et ortum est bellum durum satis in die illa: fugatusque est Abner, et viri Israel a pueris David.
   <font size="2">
    18
   </font>
   Erant autem ibi tres filii Sarviae, Ioab, et Abisai, et Asael: porro Asael cursor velocissimus fuit, quasi unus de capreis quae morantur in silvis.
   <font size="2">
    19
   </font>
   Persequebatur autem Asael Abner, et non declinavit ad dextram neque ad sinistram omittens persequi Abner.
   <font size="2">
    20
   </font>
   Respexit itaque Abner post tergum suum, et ait: Tune es Asael? Qui respondit: Ego sum.
   <font size="2">
    21
   </font>
   Dixitque ei Abner: Vade ad dexteram, sive ad sinistram et apprehende unum de adolescentibus, et tolle tibi spolia eius. Noluit autem Asael omittere quin urgeret eum.
   <font size="2">
    22
   </font>
   Rursumque locutus est Abner ad Asael: Recede, noli me sequi, ne compellar confodere te in terram, et levare non potero faciem meam ad Ioab fratrem tuum.
   <font size="2">
    23
   </font>
   Qui audire contempsit, et noluit declinare: percussit ergo eum Abner aversa hasta in inguine, et transfodit, et mortuus est in eodem loco: omnesque qui transibant per locum illum, in quo ceciderat Asael, et mortuus erat, subsistebant.
  </p>
  <p>
   <font size="2">
    24
   </font>
   Persequentibus autem Ioab, et Abisai fugientem Abner, sol occubuit: et venerunt usque ad collem aquaeductus, qui est ex adverso vallis itineris deserti in Gabaon.
   <font size="2">
    25
   </font>
   Congregatique sunt filii Beniamin ad Abner: et conglobati in unum cuneum, steterunt in summitate tumuli unius.
   <font size="2">
    26
   </font>
   Et exclamavit Abner ad Ioab, et ait: Num usque ad internecionem tuus mucro desaeviet? an ignoras quod periculosa sit desperatio? Usquequo non dicis populo ut omittat persequi fratres suos?
   <font size="2">
    27
   </font>
   Et ait Ioab: Vivit Dominus, si locutus fuisses, mane recessisset populus persequens fratrem suum.
   <font size="2">
    28
   </font>
   Insonuit ergo Ioab buccina, et stetit omnis exercitus, nec persecuti sunt ultra Israel, neque iniere certamen.
   <font size="2">
    29
   </font>
   Abner autem et viri eius abierunt per campestria, tota nocte illa: et transierunt Iordanem, et lustrata omni Beth-horon, venerunt ad castra.
   <font size="2">
    30
   </font>
   Porro Ioab reversus, omisso Abner, congregavit omnem populum: et defuerunt de pueris David decem et novem viri, excepto Asaele.
   <font size="2">
    31
   </font>
   Servi autem David percusserunt de Beniamin, et de viris qui erant cum Abner, trecentos sexaginta, qui et mortui sunt.
   <font size="2">
    32
   </font>
   Tuleruntque Asael, et sepelierunt eum in sepulchro patris sui in Bethlehem: et ambulaverunt tota nocte Ioab et viri qui erant cum eo, et in ipso crepusculo pervenerunt in Hebron.
  </p>
  <p>
   <a name="3">
   </a>
   [3]
   <font size="2">
    1
   </font>
   Facta est ergo longa concertatio inter domum Saul, et inter domum David: David proficiscens, et semper seipso robustior, domus autem Saul decrescens quotidie.
  </p>
  <p>
   <font size="2">
    2
   </font>
   Natique sunt filii David in Hebron: fuitque primogenitus eius Amnon, de Achinoam Iezraelitide.
   <font size="2">
    3
   </font>
   Et post eum Cheleab, de Abigail uxore Nabal Carmeli: porro tertius Absalom, filius Maacha filiae Tholmai regis Gessur.
   <font size="2">
    4
   </font>
   Quartus autem Adonias, filius Haggith: et quintus Saphathia, filius Abital.
   <font size="2">
    5
   </font>
   Sextus quoque Iethraam, de Egla uxore David: hi nati sunt David in Hebron.
  </p>
  <p>
   <font size="2">
    6
   </font>
   Cum ergo esset praelium inter domum Saul et domum David, Abner filius Ner regebat domum Saul.
   <font size="2">
    7
   </font>
   Fuerat autem Sauli concubina nomine Respha, filia Aia. Dixitque Isboseth ad Abner:
   <font size="2">
    8
   </font>
   Quare ingressus es ad concubinam patris mei? Qui iratus nimis propter verba Isboseth, ait: Numquid caput canis ego sum adversum Iudam hodie, qui fecerim misericordiam super domum Saul patris tui, et super fratres et proximos eius, et non tradidi te in manus David, et tu requisisti in me quod argueres pro muliere hodie?
   <font size="2">
    9
   </font>
   Haec faciat Deus Abner, et haec addat ei, nisi quomodo iuravit Dominus David, sic faciam cum eo,
   <font size="2">
    10
   </font>
   ut transferatur regnum de domo Saul, et elevetur thronus David super Israel, et super Iudam, a Dan usque Bersabee.
   <font size="2">
    11
   </font>
   Et non potuit respondere ei quidquam, quia metuebat illum.
  </p>
  <p>
   <font size="2">
    12
   </font>
   Misit ergo Abner nuntios ad David pro se dicentes: Cuius est terra? et ut loquerentur: Fac mecum amicitias, et erit manus mea tecum, et reducam ad te universum Israel.
   <font size="2">
    13
   </font>
   Qui ait: Optime: ego faciam tecum amicitias: sed unam rem peto a te, dicens: Non videbis faciem meam antequam adduxeris Michol filiam Saul: et sic venies, et videbis me.
   <font size="2">
    14
   </font>
   Misit autem David nuntios ad Isboseth filium Saul, dicens: Redde uxorem meam Michol, quam despondi mihi centum praeputiis Philisthiim.
   <font size="2">
    15
   </font>
   Misit ergo Isboseth, et tulit eam a viro suo Phaltiel, filio Lais.
   <font size="2">
    16
   </font>
   Sequebaturque eam vir suus, plorans usque Bahurim: et dixit ad eum Abner: Vade, et revertere. Qui reversus est.
  </p>
  <p>
   <font size="2">
    17
   </font>
   Sermonem quoque intulit Abner ad seniores Israel, dicens: Tam heri quam nudiustertius quaerebatis David ut regnaret super vos.
   <font size="2">
    18
   </font>
   Nunc ergo facite: quoniam Dominus locutus est ad David, dicens: In manu servi mei David salvabo populum meum Israel de manu Philisthiim, et omnium inimicorum eius.
   <font size="2">
    19
   </font>
   Locutus est autem Abner etiam ad Beniamin. Et abiit ut loqueretur ad David in Hebron omnia quae placuerant Israeli et universo Beniamin.
   <font size="2">
    20
   </font>
   Venitque ad David in Hebron cum viginti viris: et fecit David Abner, et viris eius qui venerant cum eo, convivium.
   <font size="2">
    21
   </font>
   Et dixit Abner ad David: Surgam, ut congregem ad te dominum meum regem omnem Israel, et ineam tecum foedus, et imperes omnibus, sicut desiderat anima tua.
  </p>
  <p>
   Cum ergo deduxisset David Abner, et ille isset in pace,
   <font size="2">
    22
   </font>
   statim pueri David et Ioab venerunt, caesis latronibus, cum praeda magna nimis: Abner autem non erat cum David in Hebron, quia iam dimiserat eum, et profectus fuerat in pace.
   <font size="2">
    23
   </font>
   Et Ioab, et omnis exercitus, qui erat cum eo, postea venerunt: nuntiatum est itaque Ioab a narrantibus: Venit Abner filius Ner ad regem, et dimisit eum, et abiit in pace.
   <font size="2">
    24
   </font>
   Et ingressus est Ioab ad regem, et ait: Quid fecisti? Ecce venit Abner ad te: quare dimisisti eum, et abiit et recessit?
   <font size="2">
    25
   </font>
   Ignoras Abner filium Ner, quoniam ad hoc venit ad te ut deciperet te, et sciret exitum tuum, et introitum tuum, et nosset omnia quae agis?
  </p>
  <p>
   <font size="2">
    26
   </font>
   Egressus itaque Ioab a David, misit nuntios post Abner, et reduxit eum a cisterna Sira, ignorante David.
   <font size="2">
    27
   </font>
   Cumque rediisset Abner in Hebron, seorsum adduxit eum Ioab ad medium portae, ut loqueretur ei, in dolo: et percussit illum ibi in inguine, et mortuus est in ultionem sanguinis Asael fratris eius.
   <font size="2">
    28
   </font>
   Quod cum audisset David rem iam gestam, ait: Mundus ego sum, et regnum meum apud Dominum usque in sempiternum a sanguine Abner filii Ner,
   <font size="2">
    29
   </font>
   et veniat super caput Ioab, et super omnem domum patris eius: nec deficiat de domo Ioab fluxum seminis sustinens, et leprosus, et tenens fusum, et cadens gladio, et indigens pane.
   <font size="2">
    30
   </font>
   Igitur Ioab et Abisai frater eius interfecerunt Abner, eo quod occidisset Asael fratrem eorum in Gabaon in praelio.
  </p>
  <p>
   <font size="2">
    31
   </font>
   Dixit autem David ad Ioab, et ad omnem populum, qui erat cum eo: Scindite vestimenta vestra, et accingimini saccis, et plangite ante exequias Abner: porro rex David sequebatur feretrum.
   <font size="2">
    32
   </font>
   Cumque sepelissent Abner in Hebron, levavit rex David vocem suam, et flevit super tumulum Abner: flevit autem et omnis populus.
   <font size="2">
    33
   </font>
   Plangensque rex et lugens Abner, ait: Nequaquam ut mori solent ignavi, mortuus est Abner.
   <font size="2">
    34
   </font>
   Manus tuae ligatae non sunt, et pedes tui non sunt compedibus aggravati: sed sicut solent cadere coram filiis iniquitatis, sic corruisti.
  </p>
  <p>
   Congeminansque omnis populus flevit super eum.
   <font size="2">
    35
   </font>
   Cumque venisset universa multitudo cibum capere cum David, clara adhuc die iuravit David, dicens: Haec faciat mihi Deus, et haec addat, si ante occasum solis gustavero panem vel aliud quidquam.
   <font size="2">
    36
   </font>
   Omnisque populus audivit, et placuerunt eis cuncta quae fecit rex in conspectu totius populi.
   <font size="2">
    37
   </font>
   Et cognovit omne vulgus et universus Israel in die illa, quoniam non actum fuisset a rege ut occideretur Abner filius Ner.
   <font size="2">
    38
   </font>
   Dixit quoque rex ad servos suos: Num ignoratis quoniam princeps et maximus cecidit hodie in Israel?
   <font size="2">
    39
   </font>
   Ego autem adhuc delicatus, et unctus rex: porro viri isti filii Sarviae duri sunt mihi: retribuat Dominus facienti malum iuxta malitiam suam.
  </p>
  <p>
   <a name="4">
   </a>
   [4]
   <font size="2">
    1
   </font>
   Audivit autem Isboseth filius Saul quod cecidisset Abner in Hebron: et dissolutae sunt manus eius, omnisque Israel perturbatus est.
   <font size="2">
    2
   </font>
   Duo autem viri principes latronum erant filio Saul, nomen uni Baana, et nomen alteri Rechab, filii Remmon Berothitae de filiis Beniamin: siquidem et Beroth reputata est in Beniamin.
   <font size="2">
    3
   </font>
   Et fugerunt Berothitae in Gethaim, fueruntque ibi advenae usque ad tempus illud.
  </p>
  <p>
   <font size="2">
    4
   </font>
   Erat autem Ionathae filio Saul filius debilis pedibus: quinquennis enim fuit, quando venit nuntius de Saul et Ionatha ex Iezrahel. Tollens itaque eum nutrix sua, fugit: cumque festinaret ut fugeret, cecidit, et claudus effectus est: habuitque vocabulum Miphiboseth.
   <font size="2">
    5
   </font>
   Venientes igitur filii Remmon Berothitae, Rechab et Baana, ingressi sunt fervente die domum Isboseth: qui dormiebat super stratum suum meridie. Et ostiaria domus purgans triticum, obdormivit.
   <font size="2">
    6
   </font>
   Ingressi sunt autem domum latenter assumentes spicas tritici, et percusserunt eum in inguine Rechab et Baana frater eius, et fugerunt.
   <font size="2">
    7
   </font>
   Cum autem ingressi fuissent domum, ille dormiebat super lectum suum in conclavi, et percutientes interfecerunt eum: sublatoque capite eius, abierunt per viam deserti tota nocte.
  </p>
  <p>
   <font size="2">
    8
   </font>
   Et attulerunt caput Isboseth ad David in Hebron: dixeruntque ad regem: Ecce caput Isboseth filii Saul inimici tui, qui quaerebat animam tuam: et dedit Dominus domino meo regi ultionem hodie de Saul, et de semine eius.
   <font size="2">
    9
   </font>
   Respondens autem David Rechab, et Baana fratri eius, filiis Remmon Berothitae, dixit ad eos: Vivit Dominus, qui eruit animam meam de omni angustia,
   <font size="2">
    10
   </font>
   quoniam eum, qui annuntiaverat mihi, et dixerat: Mortuus est Saul: qui putabat se prospera nuntiare, tenui, et occidi eum in Siceleg, cui oportebat mercedem dare pro nuntio.
   <font size="2">
    11
   </font>
   Quanto magis nunc cum homines impii interfecerunt virum innoxium in domo sua, super lectum suum, non quaeram sanguinem eius de manu vestra, et auferam vos de terra?
   <font size="2">
    12
   </font>
   Praecepit itaque David pueris suis, et interfecerunt eos: praecidentesque manus et pedes eorum, suspenderunt eos super piscinam in Hebron: caput autem Isboseth tulerunt, et sepelierunt in sepulchro Abner in Hebron.
  </p>
  <p>
   <a name="5">
   </a>
   [5]
   <font size="2">
    1
   </font>
   Et venerunt universae tribus Israel ad David in Hebron, dicentes: Ecce nos, os tuum et caro tua sumus.
   <font size="2">
    2
   </font>
   Sed et heri et nudiustertius cum esset Saul rex super nos, tu eras educens et reducens Israel: dixit autem Dominus ad te: Tu pasces populum meum Israel, et tu eris dux super Israel.
   <font size="2">
    3
   </font>
   Venerunt quoque et seniores Israel ad regem in Hebron, et percussit cum eis rex David foedus in Hebron coram Domino: unxeruntque David in regem super Israel.
   <font size="2">
    4
   </font>
   Filius triginta annorum erat David, cum regnare coepisset, et quadraginta annis regnavit.
   <font size="2">
    5
   </font>
   In Hebron regnavit super Iudam septem annis et sex mensibus: in Ierusalem autem regnavit triginta tribus annis super omnem Israel et Iudam.
  </p>
  <p>
   <font size="2">
    6
   </font>
   Et abiit rex, et omnes viri qui erant cum eo, in Ierusalem, ad Iebusaeum habitatorem terrae: dictumque est David ab eis: Non ingredieris huc, nisi abstuleris caecos et claudos dicentes: Non ingredietur David huc.
   <font size="2">
    7
   </font>
   Cepit autem David arcem Sion, haec est civitas David.
   <font size="2">
    8
   </font>
   Proposuerat enim David in die illa praemium, qui percussisset Iebusaeum, et tetigisset domatum fistulas, et abstulisset caecos et claudos odientes animam David. Idcirco dicitur in proverbio: Caecus et claudus non intrabunt in templum.
   <font size="2">
    9
   </font>
   Habitavit autem David in arce, et vocavit eam, Civitatem David: et aedificavit per gyrum a Mello et intrinsecus.
   <font size="2">
    10
   </font>
   Et ingrediebatur proficiens atque succrescens, et Dominus Deus exercituum erat cum eo.
  </p>
  <p>
   <font size="2">
    11
   </font>
   Misit quoque Hiram rex Tyri nuntios ad David, et ligna cedrina, et artifices lignorum, artificesque lapidum ad parietes: et aedificaverunt domum David.
   <font size="2">
    12
   </font>
   Et cognovit David quoniam confirmasset eum Dominus regem super Israel, et quoniam exaltasset regnum eius super populum suum Israel.
  </p>
  <p>
   <font size="2">
    13
   </font>
   Accepit ergo David adhuc concubinas et uxores de Ierusalem, postquam venerat de Hebron: natique sunt David et alii filii et filiae:
   <font size="2">
    14
   </font>
   et haec nomina eorum, qui nati sunt ei in Ierusalem: Samua, et Sobab, et Nathan, et Salomon,
   <font size="2">
    15
   </font>
   et Iebahar, et Elisua, et Nepheg,
   <font size="2">
    16
   </font>
   et Iaphia, et Elisama, et Elioda, et Eliphaleth.
  </p>
  <p>
   <font size="2">
    17
   </font>
   Audierunt ergo Philisthiim quod unxissent David in regem super Israel: et ascenderunt universi ut quaererent David: quod cum audisset David, descendit in praesidium.
   <font size="2">
    18
   </font>
   Philisthiim autem venientes diffusi sunt in valle Raphaim.
   <font size="2">
    19
   </font>
   Et consuluit David Dominum, dicens: Si ascendam ad Philisthiim? et si dabis eos in manu mea? Et dixit Dominus ad David: Ascende, quia tradens dabo Philisthiim in manu tua.
   <font size="2">
    20
   </font>
   Venit ergo David in Baal Pharasim: et percussit eos ibi, et dixit: Divisit Dominus inimicos meos coram me, sicut dividuntur aquae. Propterea vocatum est nomen loci illius, Baal Pharasim.
   <font size="2">
    21
   </font>
   Et reliquerunt ibi sculptilia sua, quae tulit David, et viri eius.
  </p>
  <p>
   <font size="2">
    22
   </font>
   Et addiderunt adhuc Philisthiim ut ascenderent, et diffusi sunt in valle Raphaim.
   <font size="2">
    23
   </font>
   Consuluit autem David Dominum: Si ascendam contra Philisthaeos, et tradas eos in manus meas? Qui respondit: Non ascendas contra eos, sed gyra post tergum eorum, et venies ad eos ex adverso pyrorum.
   <font size="2">
    24
   </font>
   Et cum audieris sonitum gradientis in cacumine pyrorum, tunc inibis praelium: quia tunc egredietur Dominus ante faciem tuam, ut percutiat castra Philisthiim.
   <font size="2">
    25
   </font>
   Fecit itaque David sicut praeceperat ei Dominus, et percussit Philisthiim de Gabaa, usque dum venias Gezer.
  </p>
  <p>
   <a name="6">
   </a>
   [6]
   <font size="2">
    1
   </font>
   Congregavit autem rursum David omnes electos ex Israel triginta millia.
   <font size="2">
    2
   </font>
   Surrexitque David, et abiit, et universus populus qui erat cum eo de viris Iuda, ut adducerent arcam Dei, super quam invocatum est nomen Domini exercituum, sedentis in cherubim super eam.
   <font size="2">
    3
   </font>
   Et imposuerunt arcam Dei super plaustrum novum: tuleruntque eam de domo Abinadab, qui erat in Gabaa: Oza autem et Ahio filii Abinadab, minabant plaustrum novum.
   <font size="2">
    4
   </font>
   Cumque tulissent eam de domo Abinadab, qui erat in Gabaa, custodiens arcam Dei Ahio praecedebat arcam.
   <font size="2">
    5
   </font>
   David autem et omnis Israel ludebant coram Domino in omnibus lignis fabrefactis, et citharis et lyris et tympanis et sistris et cymbalis.
  </p>
  <p>
   <font size="2">
    6
   </font>
   Postquam autem venerunt ad aream Nachon, extendit Oza manum ad arcam Dei, et tenuit eam: quoniam calcitrabant boves, et declinaverunt eam.
   <font size="2">
    7
   </font>
   Iratusque est indignatione Dominus contra Ozam, et percussit eum super temeritate: qui mortuus est ibi iuxta arcam Dei.
   <font size="2">
    8
   </font>
   Contristatus est autem David, eo quod percussisset Dominus Ozam, et vocatum est nomen loci illius: Percussio Ozae, usque in diem hanc.
   <font size="2">
    9
   </font>
   Et extimuit David Dominum in die illa, dicens: Quomodo ingredietur ad me arca Domini?
   <font size="2">
    10
   </font>
   Et noluit divertere ad se arcam Domini in civitatem David: sed divertit eam in domum Obededom Gethaei.
   <font size="2">
    11
   </font>
   Et habitavit arca Domini in domo Obededom Gethaei tribus mensibus: et benedixit Dominus Obededom, et omnem domum eius.
  </p>
  <p>
   <font size="2">
    12
   </font>
   Nuntiatumque est regi David quod benedixisset Dominus Obededom, et omnia eius, propter arcam Dei. Abiit ergo David, et adduxit arcam Dei de domo Obededom in civitatem David cum gaudio: et erant cum David septem chori, et victima vituli.
   <font size="2">
    13
   </font>
   Cumque transcendissent qui portabant arcam Domini sex passus, immolabat bovem et arietem,
   <font size="2">
    14
   </font>
   et David saltabat totis viribus ante Dominum: porro David erat accinctus ephod lineo.
   <font size="2">
    15
   </font>
   Et David et omnis domus Israel ducebant arcam testamenti Domini, in iubilo, et in clangore buccinae.
   <font size="2">
    16
   </font>
   Cumque intrasset arca Domini in civitatem David, Michol filia Saul prospiciens per fenestram, vidit regem David subsilientem, atque saltantem coram Domino: et despexit eum in corde suo.
  </p>
  <p>
   <font size="2">
    17
   </font>
   Et introduxerunt arcam Domini, et imposuerunt eam in loco suo in medio tabernaculi, quod tetenderat ei David: et obtulit David holocausta et pacifica coram Domino.
   <font size="2">
    18
   </font>
   Cumque complesset offerens holocausta et pacifica, benedixit populo in nomine Domini exercituum.
   <font size="2">
    19
   </font>
   Et partitus est universae multitudini Israel tam viro quam mulieri singulis collyridam panis unam, et assaturam bubulae carnis unam, et similam frixam oleo: et abiit omnis populus, unusquisque in domum suam.
  </p>
  <p>
   <font size="2">
    20
   </font>
   Reversusque est David ut benediceret domui suae: et egressa Michol filia Saul in occursum David, ait: Quam gloriosus fuit hodie rex Israel discooperiens se ante ancillas servorum suorum, et nudatus est, quasi si nudetur unus de scurris.
   <font size="2">
    21
   </font>
   Dixitque David ad Michol: Ante Dominum, qui elegit me potius quam patrem tuum, et quam omnem domum eius, et praecepit mihi ut essem dux super populum Domini in Israel,
   <font size="2">
    22
   </font>
   et Iudam, et vilior fiam plus quam factus sum: et ero humilis in oculis meis: et cum ancillis, de quibus locuta es, gloriosior apparebo.
   <font size="2">
    23
   </font>
   Igitur Michol filiae Saul non est natus filius usque in diem mortis suae.
  </p>
  <p>
   <a name="7">
   </a>
   [7]
   <font size="2">
    1
   </font>
   Factum est autem cum sedisset rex in domo sua, et Dominus dedisset ei requiem undique ab universis inimicis suis,
   <font size="2">
    2
   </font>
   dixit ad Nathan prophetam: Videsne quod ego habitem in domo cedrina, et arca Dei posita sit in medio pellium?
   <font size="2">
    3
   </font>
   Dixitque Nathan ad regem: Omne quod est in corde tuo, vade, fac: quia Dominus tecum est.
  </p>
  <p>
   <font size="2">
    4
   </font>
   Factum est autem in illa nocte: et ecce sermo Domini ad Nathan, dicens:
   <font size="2">
    5
   </font>
   Vade, et loquere ad servum meum David: Haec dicit Dominus: Numquid tu aedificabis mihi domum ad habitandum?
   <font size="2">
    6
   </font>
   Neque enim habitavi in domo ex die illa, qua eduxi filios Israel de terra Aegypti, usque in diem hanc: sed ambulabam in tabernaculo, et in tentorio.
   <font size="2">
    7
   </font>
   Per cuncta loca, quae transivi cum omnibus filiis Israel, numquid loquens locutus sum ad unam de tribubus Israel, cui praecepi ut pasceret populum meum Israel, dicens: Quare non aedificastis mihi domum cedrinam?
   <font size="2">
    8
   </font>
   Et nunc haec dices servo meo David: Haec dicit Dominus exercituum: Ego tuli te de pascuis sequentem greges, ut esses dux super populum meum Israel:
   <font size="2">
    9
   </font>
   et fui tecum in omnibus ubicumque ambulasti, et interfeci universos inimicos tuos a facie tua: fecique tibi nomen grande, iuxta nomen magnorum qui sunt in terra.
   <font size="2">
    10
   </font>
   Et ponam locum populo meo Israel, et plantabo eum, et habitabit sub eo, et non turbabitur amplius: nec addent filii iniquitatis ut affligant eum sicut prius,
   <font size="2">
    11
   </font>
   ex die qua constitui iudices super populum meum Israel: et requiem dabo tibi ab omnibus inimicis tuis: praedicitque tibi Dominus, quod domum faciat tibi Dominus.
   <font size="2">
    12
   </font>
   Cumque completi fuerint dies tui, et dormieris cum patribus tuis, suscitabo semen tuum post te, quod egredietur de utero tuo, et firmabo regnum eius.
   <font size="2">
    13
   </font>
   Ipse aedificabit domum nomini meo, et stabiliam thronum regni eius usque in sempiternum.
   <font size="2">
    14
   </font>
   Ego ero ei in patrem, et ipse erit mihi in filium: qui si inique aliquid gesserit, arguam eum in virga virorum, et in plagis filiorum hominum.
   <font size="2">
    15
   </font>
   Misericordiam autem meam non auferam ab eo, sicut abstuli a Saul, quem amovi a facie mea.
   <font size="2">
    16
   </font>
   Et fidelis erit domus tua, et regnum tuum usque in aeternum ante faciem tuam, et thronus tuus erit firmus iugiter.
  </p>
  <p>
   <font size="2">
    17
   </font>
   Secundum omnia verba haec, et iuxta universam visionem istam, sic locutus est Nathan ad David.
  </p>
  <p>
   <font size="2">
    18
   </font>
   Ingressus est autem rex David, et sedit coram Domino, et dixit: Quis ego sum, Domine Deus, et quae domus mea, quia adduxisti me hucusque?
   <font size="2">
    19
   </font>
   Sed et hoc parum visum est in conspectu tuo Domine Deus, nisi loquereris etiam de domo servi tui in longinquum: ista est enim lex Adam, Domine Deus.
   <font size="2">
    20
   </font>
   Quid ergo addere poterit adhuc David, ut loquatur ad te? tu enim scis servum tuum, Domine Deus.
   <font size="2">
    21
   </font>
   Propter verbum tuum, et secundum cor tuum, fecisti omnia magnalia haec, ita ut notum faceres servo tuo.
   <font size="2">
    22
   </font>
   Idcirco magnificatus es, Domine Deus, quia non est similis tui, neque est Deus extra te, in omnibus quae audivimus auribus nostris.
   <font size="2">
    23
   </font>
   Quae est autem, ut populus tuus Israel, gens in terra, propter quam ivit Deus, ut redimeret eam sibi in populum, et poneret sibi nomen, faceretque eis magnalia, et horribilia super terram, a facie populi tui, quem redemisti tibi ex Aegypto, gentem, et deum eius.
   <font size="2">
    24
   </font>
   Firmasti enim tibi populum tuum Israel in populum sempiternum: et tu Domine Deus factus es eis in Deum.
   <font size="2">
    25
   </font>
   Nunc ergo Domine Deus, verbum, quod locutus es super servum tuum, et super domum eius, suscita in sempiternum: et fac sicut locutus es,
   <font size="2">
    26
   </font>
   ut magnificetur nomen tuum usque in sempiternum, atque dicatur: Dominus exercituum, Deus super Israel. Et domus servi tui David erit stabilita coram Domino,
   <font size="2">
    27
   </font>
   quia tu Domine exercituum Deus Israel revelasti aurem servi tui, dicens: Domum aedificabo tibi: propterea invenit servus tuus cor suum ut oraret te oratione hac.
   <font size="2">
    28
   </font>
   Nunc ergo Domine Deus, tu es Deus, et verba tua erunt vera: locutus es enim ad servum tuum bona haec.
   <font size="2">
    29
   </font>
   Incipe ergo, et benedic domui servi tui, ut sit in sempiternum coram te: quia tu Domine Deus locutus es, et benedictione tua benedicetur domus servi tui in sempiternum.
  </p>
  <p>
   <a name="8">
   </a>
   [8]
   <font size="2">
    1
   </font>
   Factum est autem post haec, percussit David Philisthiim, et humiliavit eos, et tulit David frenum tributi de manu Philisthiim.
   <font size="2">
    2
   </font>
   Et percussit Moab, et mensus est eos funiculo, coaequans terrae: mensus est autem duos funiculos, unum ad occidendum, et unum ad vivificandum: factusque est Moab David serviens sub tributo.
   <font size="2">
    3
   </font>
   Et percussit David Adarezer filium Rohob regem Soba, quando profectus est ut dominaretur super flumen Euphraten.
   <font size="2">
    4
   </font>
   Et captis David ex parte eius mille septingentis equitibus, et viginti millibus peditum, subnervavit omnes iugales curruum: dereliquit autem ex eis centum currus.
   <font size="2">
    5
   </font>
   Venit quoque Syria Damasci, ut praesidium ferret Adarezer regi Soba: et percussit David de Syria viginti duo millia virorum.
   <font size="2">
    6
   </font>
   Et posuit David praesidium in Syria Damasci: factaque est Syria David serviens sub tributo: servavitque Dominus David in omnibus ad quaecumque profectus est.
   <font size="2">
    7
   </font>
   Et tulit David arma aurea, quae habebant servi Adarezer, et detulit ea in Ierusalem.
   <font size="2">
    8
   </font>
   Et de Bete et de Beroth, civitatibus Adarezer, tulit rex David aes multum nimis.
  </p>
  <p>
   <font size="2">
    9
   </font>
   Audivit autem Thou rex Emath, quod percussisset David omne robur Adarezer,
   <font size="2">
    10
   </font>
   et misit Thou Ioram filium suum ad regem David, ut salutaret eum congratulans, et gratias ageret: eo quod expugnasset Adarezer, et percussisset eum. Hostis quippe erat Thou Adarezer, et in manu eius erant vasa aurea, et vasa argentea, et vasa aerea:
   <font size="2">
    11
   </font>
   quae et ipsa sanctificavit rex David Domino cum argento et auro, quae sanctificaverat de universis gentibus quas subegerat,
   <font size="2">
    12
   </font>
   de Syria, et Moab, et filiis Ammon, et Philisthiim, et Amalec, et de manubiis Adarezer filii Rohob regis Soba.
  </p>
  <p>
   <font size="2">
    13
   </font>
   Fecit quoque sibi David nomen cum revereteretur capta Syria in valle Salinarum, caesis decem et octo millibus:
   <font size="2">
    14
   </font>
   et posuit in Idumaea custodes, statuitque praesidium: et facta est universa Idumaea serviens David, et servavit Dominus David in omnis ad quaecumque profectus est.
  </p>
  <p>
   <font size="2">
    15
   </font>
   Et regnavit David super omnem Israel: faciebat quoque David iudicium et iustitiam omni populo suo.
   <font size="2">
    16
   </font>
   Ioab autem filius Sarviae erat super exercitum: porro Iosaphat filius Ahilud erat a commentariis:
   <font size="2">
    17
   </font>
   et Sadoc filius Achitob, et Achimelech filius Abiathar, erant sacerdotes: et Saraias, scriba:
   <font size="2">
    18
   </font>
   Banaias autem filius Ioiadae super Cerethi et Phelethi: filii autem David sacerdotes erant.
  </p>
  <p>
   <a name="9">
   </a>
   [9]
   <font size="2">
    1
   </font>
   Et dixit David: Putasne est aliquis qui remanserit de domo Saul, ut faciam cum eo misericordiam propter Ionathan?
   <font size="2">
    2
   </font>
   Erat autem de domo Saul, servus nomine Siba: quem cum vocasset rex ad se, dixit ei: Tune es Siba? Et ille respondit: Ego sum servus tuus.
   <font size="2">
    3
   </font>
   Et ait rex: Numquid superest aliquis de domo Saul, ut faciam cum eo misericordiam Dei? Dixitque Siba regi: Superest filius Ionathae, debilis pedibus.
   <font size="2">
    4
   </font>
   Ubi, inquit, est? Et Siba ad regem: Ecce, ait, in domo est Machir filii Ammiel, in Lodabar.
   <font size="2">
    5
   </font>
   Misit ergo rex David, et tulit eum de domo Machir filii Ammiel, de Lodabar.
  </p>
  <p>
   <font size="2">
    6
   </font>
   Cum autem venisset Miphiboseth filius Ionathae filii Saul ad David, corruit in faciem suam, et adoravit. Dixitque David: Miphiboseth? Qui respondit: Adsum servus tuus.
   <font size="2">
    7
   </font>
   Et ait ei David: Ne timeas, quia faciens faciam in te misericordiam propter Ionathan patrem tuum, et restituam tibi omnes agros Saul patris tui, et tu comedes panem in mensa mea semper.
   <font size="2">
    8
   </font>
   Qui adorans eum, dixit: Quis ego sum servus tuus, quoniam respexisti super canem mortum similem mei?
  </p>
  <p>
   <font size="2">
    9
   </font>
   Vocavit itaque rex Sibam puerum Saul, et dixit ei: Omnia quaecumque fuerunt Saul, et universam domum eius, dedi filio domini tui.
   <font size="2">
    10
   </font>
   Operare igitur ei terram tu, et filii tui, et servi tui: et inferes filio domini tui cibos ut alatur: Miphiboseth autem filius domini tui comedet semper panem super mensam meam. Erant autem Sibae quindecim filii, et viginti servi.
   <font size="2">
    11
   </font>
   Dixitque Siba ad regem: Sicut iussisti domine mi rex servo tuo, sic faciet servus tuus: et Miphiboseth comedet super mensam meam, quasi unus de filiis regis.
   <font size="2">
    12
   </font>
   Habebat autem Miphiboseth filium parvulum nomine Micha: omnis vero cognatio domus Sibae serviebat Miphiboseth.
   <font size="2">
    13
   </font>
   Porro Miphiboseth habitabat in Ierusalem: quia de mensa regis iugiter vescebatur: et erat claudus utroque pede.
  </p>
  <p>
   <a name="10">
   </a>
   [10]
   <font size="2">
    1
   </font>
   Factum est autem post haec, ut moreretur rex filiorum Ammon, et regnavit Hanon filius eius pro eo.
   <font size="2">
    2
   </font>
   Dixitque David: Faciam misericordiam cum Hanon filio Naas, sicut fecit pater eius mecum misericordiam. Misit ergo David, consolans eum per servos suos super patris interitu. Cum autem venissent servi David in terram filiorum Ammon,
   <font size="2">
    3
   </font>
   dixerunt principes filiorum Ammon ad Hanon dominum suum: Putas quod propter honorem patris tui miserit David ad te consolatores, et non ideo ut investigaret, et exploraret civitatem, et everteret eam, misit David servos suos ad te?
   <font size="2">
    4
   </font>
   Tulit itaque Hanon servus David, rasitque dimidiam partem barbae eorum et praescidit vestes eorum medias usque ad nates, et dimisit eos.
   <font size="2">
    5
   </font>
   Quod cum nuntiatum esset David, misit in occursum eorum: erant enim viri confusi turpiter valde, et mandavit eis David: Manete in Iericho, donec crescat barba vestra, et tunc revertimini.
  </p>
  <p>
   <font size="2">
    6
   </font>
   Videntes autem filii Ammon quod iniuriam fecissent David, miserunt, et conduxerunt mercede Syrum Rohob, et Syrum Soba, viginti millia peditum, et a rege Maacha mille viros, et ab Istob duodecim millia virorum.
   <font size="2">
    7
   </font>
   Quod cum audisset David, misit Ioab et omnem exercitum bellatorum.
   <font size="2">
    8
   </font>
   Egressi sunt ergo filii Ammon, et direxerunt aciem ante ipsum introitum portae: Syrus autem Soba, et Rohob, et Istob, et Maacha, seorsum erant in campo.
   <font size="2">
    9
   </font>
   Videns igitur Ioab quod praeparatum esset adversum se praelium, et ex adverso et post tergum, elegit ex omnibus electis Israel, et instruxit aciem contra Syrum:
   <font size="2">
    10
   </font>
   reliquam autem partem populi tradidit Abisai fratri suo, qui direxit aciem adversus filios Ammon.
   <font size="2">
    11
   </font>
   Et ait Ioab: Si praevaluerint adversum me Syri, eris mihi in adiutorium: si autem filii Ammon praevaluerint adversum te, auxiliabor te.
   <font size="2">
    12
   </font>
   Esto vir fortis, et pugnemus pro populo nostro, et civitate Dei nostri: Dominus autem faciet quod bonum est in conspectu suo.
   <font size="2">
    13
   </font>
   Iniit itaque Ioab, et populus qui erat cum eo, certamen contra Syros: qui statim fugerunt a facie eius.
   <font size="2">
    14
   </font>
   Filii autem Ammon videntes quia fugissent Syri, fugerunt et ipsi a facie Abisai, et ingressi sunt civitatem: reversusque est Ioab a filiis Ammon, et venit Ierusalem.
  </p>
  <p>
   <font size="2">
    15
   </font>
   Videntes igitur Syri quoniam corruissent coram Israel, congregati sunt pariter.
   <font size="2">
    16
   </font>
   Misitque Adarezer, et eduxit Syros, qui erant trans fluvium, et adduxit eorum exercitum: Sobach autem, magister militiae Adarezer, erat princeps eorum.
   <font size="2">
    17
   </font>
   Quod cum nuntiatum esset David, contraxit omnem Israelem, et transivit Iordanem, venitque in Helam: et direxerunt aciem Syri ex adverso David, et pugnaverunt contra eum.
   <font size="2">
    18
   </font>
   Fugeruntque Syri a facie Israel, et occidit David de Syris septingentos currus, et quadraginta millia equitum: et Sobach principem militiae percussit: qui statim mortuus est.
   <font size="2">
    19
   </font>
   Videntes autem universi reges, qui erant in praesidio Adarezer, se victos esse ab Israel, expaverunt et fugerunt quinquaginta et octo millia coram Israel. Et fecerunt pacem cum Israel: et servierunt eis, timueruntque Syri auxilium praebere ultra filiis Ammon.
  </p>
  <p>
   <a name="11">
   </a>
   [11]
   <font size="2">
    1
   </font>
   Factum est autem, vertente anno, eo tempore quo solent reges ad bella procedere, misit David Ioab, et servos suos cum eo, et universum Israel, et vastaverunt filios Ammon, et obsederunt Kabba: David autem remansit in Ierusalem.
  </p>
  <p>
   <font size="2">
    2
   </font>
   Dum haec agerentur, accidit ut surgeret David de strato suo post meridiem, et deambularet in solario domus regiae: viditque mulierem se lavantem, ex adverso super solarium suum: erat autem mulier pulchra valde.
   <font size="2">
    3
   </font>
   Misit ergo rex, et requisivit quae esset mulier. Nuntiatumque est ei quod ipsa esset Bethsabee filia Eliam, uxor Uriae Hethaei.
   <font size="2">
    4
   </font>
   Missis itaque David nuntiis, tulit eam: quae cum ingressa esset ad illum, dormivit cum ea: statimque sanctificata est ab immunditia sua:
   <font size="2">
    5
   </font>
   et reversa est domum suam concepto foetu. Mittensque nuntiavit David, et ait: Concepi.
  </p>
  <p>
   <font size="2">
    6
   </font>
   Misit autem David ad Ioab, dicens: Mitte ad me Uriam Hethaeum. Misitque Ioab Uriam ad David.
   <font size="2">
    7
   </font>
   Et venit Urias ad David. Quaesivitque David quam recte ageret Ioab, et populus, et quomodo administraretur bellum.
   <font size="2">
    8
   </font>
   Et dixit David ad Uriam: Vade in domum tuam, et lava pedes tuos. Et egressus est Urias de domo regis, secutusque est eum cibus regius.
   <font size="2">
    9
   </font>
   Dormivit autem Urias ante portam domus regiae cum aliis servis suis domini sui, et non descendit ad domum suam.
  </p>
  <p>
   <font size="2">
    10
   </font>
   Nuntiatumque est David a dicentibus: Non ivit Urias in domum suam. Et ait David ad Uriam: Numquid non de via venisti? quare non descendisti in domum tuam?
   <font size="2">
    11
   </font>
   Et ait Urias ad David: Arca Dei et Israel et Iuda habitant in papilionibus, et dominus meus Ioab, et servi domini mei super faciem terrae manent: et ego ingrediar domum meam, ut comedam et bibam, et dormiam cum uxore mea? Per salutem tuam, et per salutem animae tuae, non faciam rem hanc.
   <font size="2">
    12
   </font>
   Ait ergo David ad Uriam: Mane hic etiam hodie, et cras dimittam te. Mansit Urias in Ierusalem in die illa et altera:
   <font size="2">
    13
   </font>
   et vocavit eum David ut comederet coram se et biberet, et inebriavit eum: qui egressus vespere, dormivit in strato suo cum servis domini sui, et in domum suam non descendit.
  </p>
  <p>
   <font size="2">
    14
   </font>
   Factum est ergo mane, et scripsit David epistolam ad Ioab: misitque per manum Uriae,
   <font size="2">
    15
   </font>
   scribens in epistola: Ponite Uriam ex adverso belli, ubi fortissimum est praelium: et derelinquite eum, ut percussus intereat.
   <font size="2">
    16
   </font>
   Igitur cum Ioab obsideret urbem, posuit Uriam in loco ubi sciebat viros esse fortissimos.
   <font size="2">
    17
   </font>
   Egressique viri de civitate, bellebant adversum Ioab, et ceciderunt de populo servorum David, et mortuus est etiam Urias Hethaeus.
  </p>
  <p>
   <font size="2">
    18
   </font>
   Misit itaque Ioab, et nuntiavit David omnia verba praelii:
   <font size="2">
    19
   </font>
   praecepitque nuntio, dicens: Cum compleveris universos sermones belli ad regem,
   <font size="2">
    20
   </font>
   si eum videris indignari, et dixerit: Quare accessistis ad murum, ut praeliaremini? an ignorabatis quod multa desuper ex muro tela mittantur?
   <font size="2">
    21
   </font>
   Quis percussit Abimelech filium Ierobaal? nonne mulier misit super eum fragmen molae de muro, et interfecit eum in Thebes? quare iuxta murum accessistis? dices: Etiam servus tuus Urias Hethaeus occubuit.
  </p>
  <p>
   <font size="2">
    22
   </font>
   Abiit ergo nuntius, et venit, et narravit David omnia quae ei praeceperat Ioab.
   <font size="2">
    23
   </font>
   Et dixit nuntius ad David: Praevaluerunt adversum nos viri, et egressi sunt ad nos in agrum: nos autem facto impetu persecuti eos sumus usque ad portam civitatis.
   <font size="2">
    24
   </font>
   Et direxerunt iacula sagittarii ad servos tuos ex muro desuper: mortuique sunt de servis regis, quin etiam servus tuus Urias Hethaeus mortuus est.
   <font size="2">
    25
   </font>
   Et dixit David ad nuntium: Haec dices Ioab: Non te frangat ista res: varius enim eventus est belli, nunc hunc, et nunc illum consumit gladius: conforta bellatores tuos adversus urbem, ut destruas eam, et exhortare eos.
  </p>
  <p>
   <font size="2">
    26
   </font>
   Audivit auter uxor Uriae, quod mortuus esset Urias vir suus, et planxit eum.
   <font size="2">
    27
   </font>
   Transacto autem luctu, misit David, et introduxit eam in domum suam, et facta est ei uxor, peperitque ei filium: et displicuit verbum hoc, quod fecerat David, coram Domino.
  </p>
  <p>
   <a name="12">
   </a>
   [12]
   <font size="2">
    1
   </font>
   Misit ergo Dominus Nathan ad David: qui cum venisset ad eum, dixit ei: Duo viri erant in civitate una, unus dives, et alter pauper.
   <font size="2">
    2
   </font>
   Dives habebat oves, et boves plurimos valde.
   <font size="2">
    3
   </font>
   Pauper autem nihil habebat omnino, praeter ovem unam parvulam, quam emerat et nutrierat, et quae creverat apud eum cum filiis eius simul, de pane illius comedens, et de calice eius bibens, et in sinu illius dormiens: eratque illi sicut filia.
   <font size="2">
    4
   </font>
   Cum autem peregrinus quidam venisset ad divitem, parcens ille sumere de ovibus et de bobus suis, ut exhiberet convivium peregrino illi qui venerat ad se, tulit ovem viri pauperis, et praeparavit cibos homini qui venerat ad se.
   <font size="2">
    5
   </font>
   Iratus autem indignatione David adversus hominem illum nimis, dixit ad Nathan: Vivit Dominus, quoniam filius mortis est vir qui fecit hoc.
   <font size="2">
    6
   </font>
   Ovem reddet in quadruplum, eo quod fecerit verbum istud, et non pepercerit.
  </p>
  <p>
   <font size="2">
    7
   </font>
   Dixit autem Nathan ad David: Tu es ille vir. Haec dicit Dominus Deus Israel: Ego unxi te in regem super Israel, et ego erui te de manu Saul,
   <font size="2">
    8
   </font>
   et dedi tibi domum domini tui, et uxores domini tui in sinu tuo, dedique tibi domum Israel et Iuda: et si parva sunt ista, adiciam tibi multo maiora.
   <font size="2">
    9
   </font>
   Quare ergo contempsisti verbum Domini, ut faceres malum in conspectu meo? Uriam Hethaeum percussisti gladio, et uxorem illius accepisti in uxorem tibi, et interfecisti eum gladio filiorum Ammon.
   <font size="2">
    10
   </font>
   Quam ob rem non recedet gladius de domo tua usque in sempiternum, eo quod despexeris me, et tuleris uxorem Uriae Hethaei, ut esset uxor tua.
   <font size="2">
    11
   </font>
   Itaque haec dicit Dominus: Ecce ego suscitabo super te malum de domo tua, et tollam uxores tuas in oculis tuis, et dabo proximo tuo, et dormiet cum uxoribus tuis in oculis solis huius.
   <font size="2">
    12
   </font>
   Tu enim fecisti abscondite: ego autem faciam verbum istud in conspectu omnis Israel, et in conspectu solis
  </p>
  <p>
   <font size="2">
    13
   </font>
   Et dixit David ad Nathan: Peccavi Domino. Dixitque Nathan ad David: Dominus quoque transtulit peccatum tuum: non morieris.
   <font size="2">
    14
   </font>
   Verumtamen, quoniam blasphemare fecisti inimicos Domini, propter verbum hoc, filius, qui natus est tibi, morte morietur.
   <font size="2">
    15
   </font>
   Et reversus est Nathan in domum suam.
  </p>
  <p>
   Percussit quoque Dominus parvulum, quem pepererat uxor Uriae David, et desperatus est.
   <font size="2">
    16
   </font>
   Deprecatusque est David Dominum pro parvulo: et ieiunavit David ieiunio, et ingressus seorsum, iacuit super terram.
   <font size="2">
    17
   </font>
   Venerunt autem seniores domus eius, cogentes eum ut surgeret de terra. Qui noluit, nec comedit cum eis cibum.
   <font size="2">
    18
   </font>
   Accidit autem die septima ut moreretur infans: timueruntque servi David nuntiare ei quod mortuus esset parvulus: dixerunt enim: Ecce cum parvulus adhuc viveret, loquebamur ad eum, et non audiebat vocem nostram: quanto magis si dixerimus: Mortuus est puer, se affliget?
   <font size="2">
    19
   </font>
   Cum ergo David vidisset servos suos mussitantes, intellexit quod mortuus esset infantulus: dixitque ad servos suos: Num mortuus est puer? Qui responderunt ei: Mortuus est.
  </p>
  <p>
   <font size="2">
    20
   </font>
   Surrexit ergo David de terra: et lotus unctusque est: cumque mutasset vestem, ingressus est domum Domini: et adoravit, et venit in domum suam, petivitque ut ponerent ei panem, et comedit.
   <font size="2">
    21
   </font>
   Dixerunt autem ei servi sui: Quis est sermo, quem fecisti? propter infantem, cum adhuc viveret, ieiunasti et flebas: mortuo autem puero, surrexisti, et comedisti panem.
   <font size="2">
    22
   </font>
   Qui ait: Propter infantem, dum adhuc viveret, ieiunavi et flevi: dicebam enim: Quis scit si forte donet eum mihi Dominus, et vivat infans?
   <font size="2">
    23
   </font>
   Nunc autem quia mortuus est, quare ieiunem? Numquid potero revocare eum amplius? Ego vadam magis ad eum: ille vero non revertetur ad me.
  </p>
  <p>
   <font size="2">
    24
   </font>
   Et consolatus est David Bethsabee uxorem suam, ingressusque ad eam, dormivit cum ea: quae genuit filium, et vocavit nomen eius Salomon, et Dominus dilexit eum.
   <font size="2">
    25
   </font>
   Misitque in manu Nathan prophetae, et vocavit nomen eius, Amabilis Domino, eo quod diligeret eum Dominus.
  </p>
  <p>
   <font size="2">
    26
   </font>
   Igitur pugnabat Ioab contra Rabbath filiorum Ammon, et expugnabat urbem regiam.
   <font size="2">
    27
   </font>
   Misitque Ioab nuntios ad David, dicens: Dimicavi adversum Rabbath, et capienda est Urbs aquarum.
   <font size="2">
    28
   </font>
   Nunc igitur congrega reliquam partem populi, et obside civitatem, et cape eam: ne, cum a me vastata fuerit urbs, nomini meo ascribatur victoria.
   <font size="2">
    29
   </font>
   Congregavit itaque David omnem populum, et profectus est adversum Rabbath: cumque dimicasset, cepit eam.
   <font size="2">
    30
   </font>
   Et tulit diadema regis eorum de capite eius, pondo auri talentum, habens gemmas pretiosissimas, et impositum est super caput David. Sed et praedam civitatis asportavit multam valde:
   <font size="2">
    31
   </font>
   populum quoque eius adducens serravit, et circumegit super eos ferrata carpenta: divisitque cultris, et traduxit in typo laterum: sic fecit universis civitatibus filiorum Ammon: et reversus est David, et omnis exercitus in Ierusalem.
  </p>
  <p>
   <a name="13">
   </a>
   [13]
   <font size="2">
    1
   </font>
   Factum est autem post haec, ut Absalom filii David sororem speciosissimam, vocabulo Thamar, adamaret Amnon filius David,
   <font size="2">
    2
   </font>
   et deperiret eam valde, ita ut propter amorem eius aegrotaret: quia cum esset virgo, difficile ei videbatur ut quippiam inhoneste ageret cum ea.
   <font size="2">
    3
   </font>
   Erat autem Amnon amicus, nomine Ionadab, filius Semmaa fratris David, vir prudens valde.
   <font size="2">
    4
   </font>
   Qui dixit ad eum: Quare sic attenuaris macie, fili regis, per singulos dies? cur non indicas mihi? Dixitque ei Amnon: Thamar sororem fratris mei Absalom amo.
   <font size="2">
    5
   </font>
   Cui respondit Ionadab: Cuba super lectum tuum, et languorem simula: cumque venerit pater tuus ut visitet te, dic ei: Veniat, oro, Thamar soror mea, ut det mihi cibum, et faciat pulmentum, ut comedam de manu eius.
   <font size="2">
    6
   </font>
   Accubuit itaque Amnon, et quasi aegrotare coepit: cumque venisset rex ad visitandum eum, ait Amnon ad regem: Veniat, obsecro, Thamar soror mea, ut faciat in oculis meis duas sorbitiunculas, et cibum capiam de manu eius.
  </p>
  <p>
   <font size="2">
    7
   </font>
   Misit ergo David ad Thamar domum, dicens: Veni in domum Amnon fratris tui, et fac ei pulmentum.
   <font size="2">
    8
   </font>
   Venitque Thamar in domum Amnon fratris sui: ille autem iacebat: quae tollens farinam commiscuit: et liquefaciens, in oculis eius coxit sorbitiunculas.
   <font size="2">
    9
   </font>
   Tollensque quod coxerat, effudit, et posuit coram eo, et noluit comedere: dixitque Amnon: Eicite universos a me. Cumque eiecissent omnes,
   <font size="2">
    10
   </font>
   dixit Amnon ad Thamar: Infer cibum in conclave, ut vescar de manu tua. Tulit ergo Thamar sorbitiunculas quas fecerat, et intulit ad Amnon fratrem suum in conclave.
   <font size="2">
    11
   </font>
   Cumque obtulisset ei cibum, apprehendit eam et ait: Veni, cuba mecum soror mea.
   <font size="2">
    12
   </font>
   Quae respondit ei: Noli frater mi, noli opprimere me, neque enim hoc fas est in Israel: noli facere stultitiam hanc.
   <font size="2">
    13
   </font>
   Ego enim ferre non potero opprobrium meum, et tu eris quasi unus de insipientibus in Israel: quin potius loquere ad regem, et non negabit me tibi.
   <font size="2">
    14
   </font>
   Noluit autem acquiescere precibus eius, sed praevalens viribus oppressit eam, et cubavit cum ea.
  </p>
  <p>
   <font size="2">
    15
   </font>
   Et exosam eam habuit Amnon odio magno nimis: ita ut maius esset odium, quo oderat eam, amore quo ante dilexerat. Dixitque ei Amnon: Surge, et vade.
   <font size="2">
    16
   </font>
   Quae respondit ei: Maius est hoc malum, quod nunc agis adversum me, quam quod ante fecisti, expellens me. Et noluit audire eam:
   <font size="2">
    17
   </font>
   sed vocato puero, qui ministrabat ei, dixit: Eice hanc a me foras, et claude ostium post eam.
   <font size="2">
    18
   </font>
   Quae induta erat talari tunica: huiuscemodi enim filiae regis virgines vestibus utebantur. Eiecit itaque eam minister illius foras: clausitque fores post eam.
  </p>
  <p>
   <font size="2">
    19
   </font>
   Quae aspergens cinerem capiti suo, scissa talari tunica, impositisque manibus super caput suum, ibat ingrediens, et clamans.
   <font size="2">
    20
   </font>
   Dixit autem ei Absalom frater eius: Numquid Amnon frater tuus concubuit tecum? sed nunc soror tace, frater tuus est: neque affligas cor tuum pro hac re. Mansit itaque Thamar contabescens in domo Absalom fratris sui.
  </p>
  <p>
   <font size="2">
    21
   </font>
   Cum autem audisset rex David verba haec, contristatus est valde, et noluit constristare spiritum Amnon filii sui, quoniam diligebat eum, quia primogenitus erat ei.
   <font size="2">
    22
   </font>
   Porro non est locutus Absalom ad Amnon nec malum nec bonum: oderat enim Absalom Amnon, eo quod violasset Thamar sororem suam.
  </p>
  <p>
   <font size="2">
    23
   </font>
   Factum est autem post tempus biennii, ut tonderentur oves Absalom in Baalhasor, quae est iuxta Ephraim: et vocavit Absalom omnes filios regis,
   <font size="2">
    24
   </font>
   venitque ad regem, et ait ad eum: Ecce tondentur oves servi tui: veniat, oro, rex cum servis suis ad servum suum.
   <font size="2">
    25
   </font>
   Dixitque rex ad Absalom: Noli fili mi, noli rogare ut veniamus omnes, et gravemus te. Cum autem cogeret eum, et noluisset ire, benedixit ei.
  </p>
  <p>
   <font size="2">
    26
   </font>
   Et ait Absalom: Si non vis venire, veniat, obsecro, nobiscum saltem Amnon frater meus. Dixitque ad eum rex: Non est necesse ut vadat tecum.
   <font size="2">
    27
   </font>
   Coegit itaque Absalom eum, et dimisit cum eo Amnon et universos filios regis.
  </p>
  <p>
   Feceratque Absalom convivium quasi convivium regis.
   <font size="2">
    28
   </font>
   Praeceperat autem Absalom pueris suis, dicens: Observate cum temulentus fuerit Amnon vino, et dixero vobis: Percutite eum, et interficite, nolite timere: ego enim sum qui praecipio vobis: roboramini, et estote viri fortes.
   <font size="2">
    29
   </font>
   Fecerunt ergo pueri Absalom adversum Amnon, sicut praeceperat eis Absalom. Surgentesque omnes filii regis ascenderunt singuli mulas suas, et fugerunt.
  </p>
  <p>
   <font size="2">
    30
   </font>
   Cumque adhuc pergerent in itinere, fama pervenit ad David, dicens: Percussit Absalom omnes filios regis, et non remansit ex eis saltem unus.
   <font size="2">
    31
   </font>
   Surrexit itaque rex, et scidit vestimenta sua: et cecidit super terram, et omnes servi illius, qui assistebant ei, sciderunt vestimenta sua.
   <font size="2">
    32
   </font>
   Respondens autem Ionadab filius Semmaa fratris David, dixit: Ne aestimet dominus meus rex, quod omnes pueri filii regis occisi sint: Amnon solus mortuus est, quoniam in ore Absalom erat positus ex die qua oppressit Thamar sororem eius.
   <font size="2">
    33
   </font>
   Nunc ergo ne ponat dominus meus rex super cor suum verbum istud, dicens: Omnes filii regis occisi sunt: quoniam Amnon solus mortuus est.
   <font size="2">
    34
   </font>
   Fugit autem Absalom.
  </p>
  <p>
   Et elevavit puer speculator oculos suos, et aspexit: et ecce populus multus veniebat per iter devium ex latere montis.
   <font size="2">
    35
   </font>
   Dixit autem Ionadab ad regem: Ecce filii regis adsunt: iuxta verbum servi tui sic factum est.
   <font size="2">
    36
   </font>
   Cumque cessasset loqui, apparuerunt et filii regis: et intrantes levaverunt vocem suam, et fleverunt: sed et rex et omnes servi eius fleverunt ploratu magno nimis.
  </p>
  <p>
   <font size="2">
    37
   </font>
   Porro Absalom fugiens, abiit ad Tholomai filium Ammiud regem Gessur. Luxit ergo David filium suum cunctis diebus.
   <font size="2">
    38
   </font>
   Absalom autem cum fugisset, et venisset in Gessur, fuit ibi tribus annis.
  </p>
  <p>
   Cessavitque rex David persequi Absalom, eo quod consolatus esset super Amnon interitu.
  </p>
  <p>
   <a name="14">
   </a>
   [14]
   <font size="2">
    1
   </font>
   Intelligens autem Ioab filius Sarviae, quod cor regis versum esset ad Absalom,
   <font size="2">
    2
   </font>
   misit Thecuam, et tulit inde mulierem sapientem: dixitque ad eam: Lugere te simula, et induere veste lugubri, et ne ungaris oleo, ut sis quasi mulier iam plurimo tempore lugens mortuum:
   <font size="2">
    3
   </font>
   et ingredieris ad regem, et loqueris ad eum sermones huiuscemodi. Posuit autem Ioab verba in ore eius.
  </p>
  <p>
   <font size="2">
    4
   </font>
   Itaque cum ingressa fuisset mulier Thecuitis ad regem, cecidit coram eo super terram, et adoravit, et dixit: Serva me rex.
   <font size="2">
    5
   </font>
   Et ait ad eam rex: Quid causae habes? Quae respondit: Heu, mulier vidua ego sum: mortuus est enim vir meus.
   <font size="2">
    6
   </font>
   Et ancillae tuae erant duo filii: qui rixati sunt adversum se in agro, nullusque erat qui eos prohibere posset: et percussit alter alterum, et interfecit eum.
   <font size="2">
    7
   </font>
   Et ecce consurgens universa cognatio adversum ancillam tuam, dicit: Trade eum, qui percussit fratrem suum, ut occidamus eum pro anima fratris sui, quem interfecit, et deleamus haeredem: et quaerunt extinguere scintillam meam, quae relicta est, ut non supersit viro meo nomen, et reliquiae super terram.
   <font size="2">
    8
   </font>
   Et ait rex ad mulierem: Vade in domum tuam, et ego iubebo pro te.
   <font size="2">
    9
   </font>
   Dixitque mulier Thecuitis ad regem: In me, domine mi rex, sit iniquitas, et in domum patris mei: rex autem et thronus eius sit innocens.
   <font size="2">
    10
   </font>
   Et ait rex: Qui contradixerit tibi, adduc eum ad me, et ultra non addet ut tangat te.
   <font size="2">
    11
   </font>
   Quae ait: Recordetur rex Domini Dei sui, ut non multiplicentur proximi sanguinis ad ulciscendum, et nequaquam interficiant filium meum. Qui ait: Vivit Dominus, quia non cadet de capillis filii tui super terram.
  </p>
  <p>
   <font size="2">
    12
   </font>
   Dixit ergo mulier: Loquatur ancilla tua ad dominum meum regem verbum. Et ait: Loquere.
   <font size="2">
    13
   </font>
   Dixitque mulier: Quare cogitasti huiuscemodi rem contra populum Dei, et locutus est rex verbum istud, ut peccet, et non reducat eiectum suum?
   <font size="2">
    14
   </font>
   Omnes morimur, et quasi aquae dilabimur in terram, quae non revertuntur: nec vult Deus perire animam, sed retractat cogitans ne penitus pereat qui abiectus est.
   <font size="2">
    15
   </font>
   Nunc igitur veni, ut loquar ad dominum meum regem verbum hoc, praesente populo. Et dixit ancilla tua: Loquar ad regem, si quomodo faciat rex verbum ancillae suae.
   <font size="2">
    16
   </font>
   Et audivit rex, ut liberaret ancillam suam de manu omnium, qui volebant de haereditate Dei delere me, et filium meum simul.
   <font size="2">
    17
   </font>
   Dicat ergo ancilla tua, ut fiat verbum domini mei regis sicut sacrificium. Sicut enim angelus Dei, sic est dominus meus rex, ut nec benedictione, nec maledictione moveatur: unde et Dominus Deus tuus est tecum.
  </p>
  <p>
   <font size="2">
    18
   </font>
   Et respondens rex, dixit ad mulierem: Ne abscondas a me verbum, quod te interrogo. Dixitque ei mulier: Loquere domine mi rex.
   <font size="2">
    19
   </font>
   Et ait rex: Numquid manus Ioab tecum est in omnibus istis? Respondit mulier, et ait: Per salutem animae tuae, domine mi rex, nec ad sinistram, nec ad dexteram est ex omnibus his quae locutus est dominus meus rex: servus enim tuus Ioab, ipse praecepit mihi, et ipse posuit in os ancillae tuae omnia verba haec.
   <font size="2">
    20
   </font>
   Ut verterem figuram sermonis huius, servus tuus Ioab praecepit istud: tu autem, domine mi rex, sapiens es, sicut habet sapientiam angelus Dei, ut intelligas omnia super terram.
  </p>
  <p>
   <font size="2">
    21
   </font>
   Et ait rex ad Ioab: Ecce placatus feci verbum tuum: vade ergo, et revoca puerum Absalom.
   <font size="2">
    22
   </font>
   Cadensque Ioab super faciem suam in terram, adoravit, et benedixit regi: et dixit Ioab: Hodie intellexit sevus tuus, quia inveni gratiam in oculis tuis, domine mi rex: fecisti enim sermonem servi tui.
   <font size="2">
    23
   </font>
   Surrexit ergo Ioab et abiit in Gessur, et adduxit Absalom in Ierusalem.
   <font size="2">
    24
   </font>
   Dixit autem rex: Revertatur in domum suam, et faciem meam non videat. Reversus est itaque Absalom in domum suam, et faciem regis non vidit.
  </p>
  <p>
   <font size="2">
    25
   </font>
   Porro sicut Absalom, vir non erat pulcher in omni Israel, et decorus nimis: a vestigio pedis usque ad verticem non erat in eo ulla macula.
   <font size="2">
    26
   </font>
   Et quando tondebat capillum (semel autem in anno tondebatur, quia gravabat eum caesaries) ponderabat capillos capitis sui ducentis siclis, pondere publico.
   <font size="2">
    27
   </font>
   Nati sunt autem Absalom filii tres: et filia una nomine Thamar, elegantis formae.
  </p>
  <p>
   <font size="2">
    28
   </font>
   Mansitque Absalom in Ierusalem duobus annis, et faciem regis non vidit.
   <font size="2">
    29
   </font>
   Misit itaque ad Ioab, ut mitteret eum ad regem: qui noluit venire ad eum. Cumque secundo misisset, et ille noluisset venire ad eum,
   <font size="2">
    30
   </font>
   dixit servis suis: Scitis agrum Ioab iuxta agrum meum, habentem messem hordei: ite igitur, et succendite eum igni. Succenderunt ergo servi Absalom segetem igni. Et venientes servi Ioab, scissis vestibus suis, dixerunt: Succenderunt servi Absalom partem agri igni.
   <font size="2">
    31
   </font>
   Surrexitque Ioab, et venit ad Absalom in domum eius, et dixit: Quare succenderunt servi tui segetem meam igni?
   <font size="2">
    32
   </font>
   Et respondit Absalom ad Ioab: Misi ad te obsecrans ut venires ad me, et mitterem te ad regem, et diceres ei: Quare veni ad Gessur? melius mihi erat ibi esse: obsecro ergo ut videam faciem regis: quod si memor est iniquitatis meae, interficiat me.
   <font size="2">
    33
   </font>
   Ingressus itaque Ioab ad regem, nuntiavit ei omnia: vocatusque est Absalom, et intravit ad regem, et adoravit super faciem terrae coram eo: osculatusque est rex Absalom.
  </p>
  <p>
   <a name="15">
   </a>
   [15]
   <font size="2">
    1
   </font>
   Igitur post haec fecit sibi Absalom currus, et equites, et quinquaginta viros, qui praecederent eum.
   <font size="2">
    2
   </font>
   Et mane consurgens Absalom, stabat iuxta introitum portae, et omnem virum, qui habebat negotium ut veniret ad regis iudicium, vocabat Absalom ad se, et dicebat: De qua civitate es tu? Qui respondens aiebat: Ex una tribu Israel ego sum servus tuus.
   <font size="2">
    3
   </font>
   Respondebatque ei Absalom: Videntur mihi sermones tui boni et iusti. Sed non est qui te audiat constitutus a rege. Dicebatque Absalom:
   <font size="2">
    4
   </font>
   Quis me constituat iudicem super terram, ut ad me veniant omnes qui habent negotium, et iuste iudicem?
   <font size="2">
    5
   </font>
   Sed et cum accederet ad eum homo ut salutaret illum, extendebat manum suam, et apprehendens, osculabatur eum.
   <font size="2">
    6
   </font>
   Faciebatque hoc omni Israel venienti ad iudicium, ut audiretur a rege, et sollicitabat corda virorum Israel.
  </p>
  <p>
   <font size="2">
    7
   </font>
   Post quadraginta autem annos, dixit Absalom ad regem David: Vadam, et reddam vota mea quae vovi Domino in Hebron.
   <font size="2">
    8
   </font>
   Vovens enim vovit servus tuus, cum esset in Gessur Syriae, dicens: Si reduxerit me Dominus in Ierusalem, sacrificabo Domino.
   <font size="2">
    9
   </font>
   Dixitque ei rex David: Vade in pace. Et surrexit, et abiit in Hebron.
  </p>
  <p>
   <font size="2">
    10
   </font>
   Misit autem Absalom exploratores in universas tribus Israel, dicens: Statim ut audieritis clangorem buccinae, dicite: Regnavit Absalom in Hebron.
   <font size="2">
    11
   </font>
   Porro cum Absalom ierunt ducenti viri de Ierusalem vocati, euntes simplici corde, et causam penitus ignorantes.
  </p>
  <p>
   <font size="2">
    12
   </font>
   Accersivit quoque Absalom Achitophel Gilonitem consiliarium David, de civitate sua Gilo. Cumque immolaret victimas, facta est coniuratio valida, populusque concurrens augebatur cum Absalom.
   <font size="2">
    13
   </font>
   Venit igitur nuntius ad David, dicens: Toto corde universus Israel sequitur Absalom.
   <font size="2">
    14
   </font>
   Et ait David servis suis qui erant cum eo in Ierusalem: Surgite, fugiamus: neque enim erit nobis effugium a facie Absalom: festinate egredi, ne forte veniens occupet nos, et impellat super nos ruinam, et percutiat civitatem in ore gladii.
   <font size="2">
    15
   </font>
   Dixeruntque servi regis ad eum: Omnia quaecumque praeceperit dominus noster rex, libenter exequemur servi tui.
   <font size="2">
    16
   </font>
   Egressus est ergo rex, et universa domus eius pedibus suis: et dereliquit rex decem mulieres concubinas ad custodiendam domum.
   <font size="2">
    17
   </font>
   Egressusque rex et omnis Israel pedibus suis, stetit procul a domo:
   <font size="2">
    18
   </font>
   et universi servi eius ambulabant iuxta eum, et legiones Cerethi, et Phelethi, et omnes Gethaei, pugnatores validi, sexcenti viri, qui secuti eum fuerant de Geth pedites, praecedebant regem.
  </p>
  <p>
   <font size="2">
    19
   </font>
   Dixit autem rex ad Ethai Gethaeum: Cur venis nobiscum? revertere, et habita cum rege, quia peregrinus es, et egressus es de loco tuo.
   <font size="2">
    20
   </font>
   Heri venisti, et hodie compelleris nobiscum egredi? Ego autem vadam quo iturus sum: revertere, et reduc tecum fratres tuos, et Dominus faciet tecum misericordiam, et veritatem, quia ostendisti gratiam et fidem.
   <font size="2">
    21
   </font>
   Et respondit Ethai regi dicens: Vivit Dominus, et vivit dominus meus rex: Quoniam in quocumque loco fueris domine mi rex, sive in morte, sive in vita, ibi erit servus tuus.
   <font size="2">
    22
   </font>
   Et ait David Ethai: Veni, et transi. Et transivit Ethai Gethaeus, et omnes viri qui cum eo erant, et reliqua multitudo.
   <font size="2">
    23
   </font>
   Omnesque flebant voce magna, et universus populus transibat: rex quoque transgrediebatur torrentem Cedron, et cunctus populus incedebat contra viam, quae respicit ad desertum.
  </p>
  <p>
   <font size="2">
    24
   </font>
   Venit autem et Sadoc sacerdos, et universi Levitae cum eo portantes arcam foederis Dei: et deposuerunt arcam Dei: et ascendit Abiathar, donec expletus esset omnis populus, qui egressus fuerat de civitate.
   <font size="2">
    25
   </font>
   Et dixit rex ad Sadoc: Reporta arcam Dei in urbem: si invenero gratiam in oculis Domini, reducet me, et ostendet mihi eam, et tabernaculum suum.
   <font size="2">
    26
   </font>
   Si autem dixerit mihi: Non places: praesto sum, faciat quod bonum est coram se.
   <font size="2">
    27
   </font>
   Et dixit rex ad Sadoc sacerdotem: O videns, revertere in civitatem in pace: et Achimaas filius tuus, et Ionathas filius Abiathar, duo filii vestri, sint vobiscum.
   <font size="2">
    28
   </font>
   Ecce ego abscondar in campestribus deserti, donec veniat sermo a vobis indicans mihi.
   <font size="2">
    29
   </font>
   Reportaverunt ergo Sadoc et Abiathar arcam Dei in Ierusalem: et manserunt ibi.
  </p>
  <p>
   <font size="2">
    30
   </font>
   Porro David ascendebat clivum Olivarum, scandens et flens, nudis pedibus incedens, et operto capite, sed et omnis populus, qui erat cum eo, operto capite, ascendebat plorans.
   <font size="2">
    31
   </font>
   Nuntiatum est autem David quod et Achitophel esset in coniuratione cum Absalom, dixitque David: Infatua, quaeso, Domine, consilium Achitophel.
  </p>
  <p>
   <font size="2">
    32
   </font>
   Cumque ascenderet David summitatem montis, in quo adoraturus erat Dominum, ecce occurrit ei Chusai Arachites, scissa veste, et terra pleno capite.
   <font size="2">
    33
   </font>
   Et dixit ei David: Si veneris mecum, eris mihi oneri:
   <font size="2">
    34
   </font>
   si autem in civitatem revertaris, et dixeris Absalom: Servus tuus sum, rex: sicut fui servus patris tui, sic ero servus tuus: dissipabis consilium Achitophel.
   <font size="2">
    35
   </font>
   Habes autem tecum Sadoc et Abiathar sacerdotes: et omne verbum quodcumque audieris de domo regis, indicabis Sadoc et Abiathar sacerdotibus.
   <font size="2">
    36
   </font>
   Sunt autem cum eis duo filii eorum Achimaas filius Sadoc, et Ionathas filius Abiathar: et mittetis per eos ad me omne verbum quod audieritis.
  </p>
  <p>
   <font size="2">
    37
   </font>
   Veniente ergo Chusai amico David in civitatem, Absalom quoque ingressus est Ierusalem.
  </p>
  <p>
   <a name="16">
   </a>
   [16]
   <font size="2">
    1
   </font>
   Cumque David transisset paululum montis verticem, apparuit Siba puer Miphiboseth in occursum eius, cum duobus asinis, qui onerati erant ducentis panibus, et centum alligaturis uvae passae, et centum massis palatharum, et utre vini.
   <font size="2">
    2
   </font>
   Et dixit rex Sibae: Quid sibi volunt haec? Responditque Siba: Asini, domesticis regis ut sedeant: panes et palathae ad vescendum pueris tuis: vinum autem ut bibat si quis defecerit in deserto.
   <font size="2">
    3
   </font>
   Et ait rex: Ubi est filius domini tui? Responditque Siba regi: Remansit in Ierusalem, dicens: Hodie restituet mihi domus Israel regnum patris mei.
   <font size="2">
    4
   </font>
   Et ait rex Sibae: Tua sint omnia quae fuerunt Miphiboseth. Dixitque Siba: Oro ut inveniam gratiam coram te, domine mi rex.
  </p>
  <p>
   <font size="2">
    5
   </font>
   Venit ergo rex David usque Bahurim: et ecce egrediebatur inde vir de cognatione domus Saul, nomine Semei, filius Gera, procedebatque egrediens, et maledicebat,
   <font size="2">
    6
   </font>
   mittebatque lapides contra David, et contra universos servos regis David: omnis autem populus, et universi bellatores a dextro et a sinistro latere regis incedebant.
   <font size="2">
    7
   </font>
   Ita autem loquebatur Semei cum malediceret regi: Egredere, egredere vir sanguinum, et vir Belial.
   <font size="2">
    8
   </font>
   Reddidit tibi Dominus universum sanguinem domus Saul: quoniam invasisti regnum pro eo, et dedit Dominus regnum in manu Absalom filii tui, et ecce premunt te mala tua, quoniam vir sanguinum es.
   <font size="2">
    9
   </font>
   Dixit autem Abisai filius Sarviae regi: Quare maledicit canis hic mortuus domino meo regi? vadam, et amputabo caput eius.
   <font size="2">
    10
   </font>
   Et ait rex: Quid mihi et vobis est filii Sarviae? dimittite eum, ut maledicat: Dominus enim praecepit ei ut malediceret David: et quis est qui audeat dicere, quare sic fecerit?
   <font size="2">
    11
   </font>
   Et ait rex Abisai, et universis servis suis: Ecce filius meus, qui egressus est de utero meo, quaerit animam meam: quanto magis nunc filius Iemini? Dimittite eum ut maledicat iuxta praeceptum Domini:
   <font size="2">
    12
   </font>
   si forte respiciat Dominus afflictionem meam, et reddat mihi Dominus bonum pro maledictione hac hodierna.
   <font size="2">
    13
   </font>
   Ambulabat itaque David et socii eius per viam cum eo. Semei autem per iugum montis ex latere, contra illum gradiebatur, maledicens, et mittens lapides adversum eum, terramque spargens.
   <font size="2">
    14
   </font>
   Venit itaque rex, et universus populus cum eo lassus, et refocillati sunt ibi.
  </p>
  <p>
   <font size="2">
    15
   </font>
   Absalom autem et omnis populus eius ingressi sunt Ierusalem, sed et Achitophel cum eo.
   <font size="2">
    16
   </font>
   Cum autem venisset Chusai Arachites amicus David ad Absalom, locutus est ad eum: Salve rex, salve rex.
   <font size="2">
    17
   </font>
   Ad quem Absalom: Haec est, inquit, gratia tua ad amicum tuum? quare non ivisti cum amico tuo?
   <font size="2">
    18
   </font>
   Responditque Chusai ad Absalom: Nequaquam: quia illius ero, quem elegit Dominus, et omnis hic populus, et universus Israel, et cum eo manebo.
   <font size="2">
    19
   </font>
   Sed ut et hoc inferam, cui ego serviturus sum? nonne filio regis? Sicut parui patri tuo, ita parebo et tibi.
  </p>
  <p>
   <font size="2">
    20
   </font>
   Dixit autem Absalom ad Achitophel: Inite consilium quid agere debeamus.
   <font size="2">
    21
   </font>
   Et ait Achitophel ad Absalom: Ingredere ad concubinas patris tui, quas dimisit ad custodiendam domum: ut cum audierit omnis Israel quod foedaveris patrem tuum, roborentur tecum manus eorum.
   <font size="2">
    22
   </font>
   Tetenderunt ergo Absalom tabernaculum in solario, ingressusque est ad concubinas patris sui coram universo Israel.
   <font size="2">
    23
   </font>
   Consilium autem Achitophel, quod dabat in diebus illis, quasi si quis consuleret Deum: sic erat omne consilium Achitophel, et cum esset cum David, et cum esset cum Absalom.
  </p>
  <p>
   <a name="17">
   </a>
   [17]
   <font size="2">
    1
   </font>
   Dixit ergo Achitophel ad Absalom: Eligam mihi duodecim millia virorum, et consurgens persequar David hac nocte.
   <font size="2">
    2
   </font>
   Et irruens super eum (quippe qui lassus est, et solutis manibus) percutiam eum: cumque fugerit omnis populus qui cum eo est, percutiam regem desolatum.
   <font size="2">
    3
   </font>
   Et reducam universum populum, quomodo unus homo reverti solet: unum enim virum tu quaeris: et omnis populus erit in pace.
   <font size="2">
    4
   </font>
   Placuitque sermo eius Absalom, et cunctis maioribus natu Israel.
  </p>
  <p>
   <font size="2">
    5
   </font>
   Ait autem Absalom: Vocate Chusai Arachiten, et audiamus quid etiam ipse dicat.
   <font size="2">
    6
   </font>
   Cumque venisset Chusai ad Absalom, ait Absalom ad eum: Huiuscemodi sermonem locutus est Achitophel: facere debemus an non? quod das consilium?
   <font size="2">
    7
   </font>
   Et dixit Chusai ad Absalom: Non est bonum consilium, quod dedit Achitophel hac vice.
   <font size="2">
    8
   </font>
   Et rursum intulit Chusai: Tu nosti patrem tuum, et viros qui cum eo sunt, esse fortissimos et amaro animo, veluti si ursa raptis catulis in saltu saeviat: sed et pater tuus vir bellator est, nec morabitur cum populo.
   <font size="2">
    9
   </font>
   Forsitan nunc latitat in foveis, aut in uno, quo voluerit, loco: et cum ceciderit unus quilibet in principio, audiet quicumque audierit, et dicet: Facta est plaga in populo qui sequebatur Absalom.
   <font size="2">
    10
   </font>
   Et fortissimus quisque, cuius cor est quasi leonis, pavore solvetur: scit enim omnis populus Israel fortem esse patrem tuum, et robustos omnes qui cum eo sunt.
   <font size="2">
    11
   </font>
   Sed hoc mihi videtur rectum esse consilium. Congregetur ad te universus Israel, a Dan usque Bersabee, quasi arena maris innumerabilis: et tu eris in medio eorum.
   <font size="2">
    12
   </font>
   Et irruemus super eum in quocumque loco inventus fuerit: et operiemus eum, sicut cadere solet ros super terram: et non relinquemus de viris, qui cum eo sunt, ne unum quidem.
   <font size="2">
    13
   </font>
   Quod si urbem aliquam fuerit ingressus, circumdavit omnis Israel civitati illi funes, et trahemus eam in torrentem, ut non reperiatur ne calculus quidem ex ea.
   <font size="2">
    14
   </font>
   Dixitque Absalom, et omnes viri Israel: Melius est consilium Chusai Arachitae, consilio Achitophel: Domini autem nutu dissipatum est consilium Achitophel utile, ut induceret Dominus super Absalom malum.
  </p>
  <p>
   <font size="2">
    15
   </font>
   Et ait Chusai Sadoc et Abiathar sacerdotibus: Hoc et hoc modo consilium dedit Achitophel Absalom, et senioribus Israel: et ego tale et tale dedi consilium.
   <font size="2">
    16
   </font>
   Nunc ergo mittite cito, et nuntiate David dicentes: Ne moreris nocte hac in campestribus deserti, sed absque dilatione transgredere: ne forte absorbeatur rex, et omnis populus qui cum eo est.
  </p>
  <p>
   <font size="2">
    17
   </font>
   Ionathas autem et Achimaas stabant iuxta fontem Rogel: abiit ancilla et nuntiavit eis: et illi profecti sunt, ut referrent ad regem David nuntium: non enim poterant videri, aut introire civitatem.
   <font size="2">
    18
   </font>
   Vidit autem eos quidam puer, et indicavit Absalom: illi vero concito gradu ingressi sunt domum cuiusdam viri in Bahurim, qui habebat puteum in vestibulo suo, et descenderunt in eum.
   <font size="2">
    19
   </font>
   Tulit autem mulier, et expandit velamen super os putei, quasi siccans ptisanas: et sic latuit res.
   <font size="2">
    20
   </font>
   Cumque venissent servi Absalom in domum, ad mulierem dixerunt: Ubi est Achimaas et Ionathas? Et respondit eis mulier: Transierunt festinanter, gustata paululum aqua. At hi qui quaerebant, cum non reperissent, reversi sunt in Ierusalem.
  </p>
  <p>
   <font size="2">
    21
   </font>
   Cumque abiissent, ascenderunt illi de puteo, et pergentes nuntiaverunt regi David, et dixerunt: Surgite, et transite cito fluvium: quoniam huiuscemodi dedit consilium contra vos Achitophel.
   <font size="2">
    22
   </font>
   Surrexit ergo David, et omnis populus qui cum eo erat, et transierunt Iordanem, donec dilucesceret: et ne unus quidem residuus fuit, qui non transisset fluvium.
  </p>
  <p>
   <font size="2">
    23
   </font>
   Porro Achitophel videns quod non fuisset factum consilium suum, stravit asinum suum, surrexitque, et abiit in domum suam et in civitatem suam: et disposita domo sua, suspendio interiit, et sepultus est in sepulchro patris sui.
  </p>
  <p>
   <font size="2">
    24
   </font>
   David autem venit in castra, et Absalom transivit Iordanem, ipse et omnes viri Israel cum eo.
   <font size="2">
    25
   </font>
   Amasam vero constituit Absalom pro Ioab super exercitum: Amasa autem erat filius viri, qui vocabatur Ietra de Iezraeli, qui ingressus est ad Abigail, filiam Naas, sororem Sarviae, quae fuit mater Ioab.
   <font size="2">
    26
   </font>
   Et castrametatus est Israel cum Absalom in terra Galaad.
  </p>
  <p>
   <font size="2">
    27
   </font>
   Cumque venisset David in castra, Sobi filius Naas de Rabbath filiorum Ammon, et Machir filius Ammihel de Lodabar, et Berzellai Galaadites de Rogelim,
   <font size="2">
    28
   </font>
   obtulerunt ei stratoria, et tapetia, et vasa fictilia, frumentum, et hordeum, et farinam, et polentam, et fabam, et lentem, et frixum cicer,
   <font size="2">
    29
   </font>
   et mel, et butyrum, oves, et pingues vitulos; dederuntque David, et populo qui cum eo erat, ad vescendum: suspicati enim sunt populum fame et siti fatigari in deserto.
  </p>
  <p>
   <a name="18">
   </a>
   [18]
   <font size="2">
    1
   </font>
   Igitur considerato David populo suo, constituit super eos tribunos et centuriones,
   <font size="2">
    2
   </font>
   et dedit populi tertiam partem sub manu Ioab, et tertiam partem sub manu Abisai filii Sarviae fratris Ioab, et tertiam partem sub manu Ethai, qui erat de Geth. Dixitque rex ad populum: Egrediar et ego vobiscum:
   <font size="2">
    3
   </font>
   et respondit populus: Non exibis: sive enim fugerimus, non magnopere ad eos de nobis pertinebit: sive media pars ceciderit e nobis, non satis curabunt: quia tu unus pro decem millibus computaris: melius est igitur ut sis nobis in urbe praesidio.
   <font size="2">
    4
   </font>
   Ad quos rex ait: Quod vobis videtur rectum, hoc faciam. Stetit ergo rex iuxta portam: egrediebaturque populus per turmas suas centeni, et milleni.
   <font size="2">
    5
   </font>
   Et praecepit rex Ioab, et Abisai, et Ethai, dicens: Servate mihi puerum Absalom. Et omnis populus audiebat praecipientem regem cunctis principibus pro Absalom.
  </p>
  <p>
   <font size="2">
    6
   </font>
   Itaque egressus est populus in campum contra Israel, et factum est praelium in saltu Ephraim.
   <font size="2">
    7
   </font>
   Et caesus est ibi populus Israel ab exercitu David, factaque est plaga magna in die illa, viginti millium.
   <font size="2">
    8
   </font>
   Fuit autem ibi praelium dispersum super faciem omnis terrae, et multo plures erant quos saltus consumpserat de populo, quam hi quos voraverat gladius in die illa.
  </p>
  <p>
   <font size="2">
    9
   </font>
   Accidit autem ut occurreret Absalom servis David, sedens mulo: cumque ingressus fuisset mulus subter condensam quercum et magnam, adhaesit caput eius quercui: et illo suspenso inter caelum et terram, mulus, cui insederat, pertransivit.
   <font size="2">
    10
   </font>
   Vidit autem hoc quispiam, et nuntiavit Ioab, dicens: Vidi Absalom pendere et quercu.
  </p>
  <p>
   <font size="2">
    11
   </font>
   Et ait Ioab viro, qui nuntiaverat ei: Si vidisti, quare non confodisti eum cum terra, et ego dedissem tibi decem argenti siclos, et unum balteum?
   <font size="2">
    12
   </font>
   Qui dixit ad Ioab: Si appenderes in manibus meis mille argenteos, nequaquam mitterem manum meam in filium regis: audientibus enim nobis praecepit rex tibi, et Abisai, et Ethai, dicens: Custodite mihi puerum Absalom.
   <font size="2">
    13
   </font>
   Sed et si fecissem contra animam meam audacter, nequaquam hoc regem latere potuisset, et tu stares ex adverso?
   <font size="2">
    14
   </font>
   Et ait Ioab: Non sicut tu vis, sed aggrediar eum coram te. Tulit ergo tres lanceas in manu sua, et infixit eas in corde Absalom: cumque adhuc palpitaret haerens in quercu,
   <font size="2">
    15
   </font>
   cucurrerunt decem iuvenes armigeri Ioab, et percutientes interfecerunt eum.
  </p>
  <p>
   <font size="2">
    16
   </font>
   Cecinit autem Ioab buccina, et retinuit populum, ne persequeretur fugientem Israel, volens parcere multitudini.
   <font size="2">
    17
   </font>
   Et tulerunt Absalom, et proiecerunt eum in saltu, in foveam grandem, et comportaverunt super eum acervum lapidum magnum nimis: omnis autem Israel fugit in tabernacula sua.
  </p>
  <p>
   <font size="2">
    18
   </font>
   Porro Absalom erexerat sibi, cum adhuc viveret, titulum qui est in Valle regis: dixerat enim: Non habeo filium, et hoc erit monimentum nominis mei. Vocavitque titulum nomine suo, et appellatur Manus Absalom, usque ad hanc diem.
  </p>
  <p>
   <font size="2">
    19
   </font>
   Achimaas autem filius Sadoc, ait: Curram, et nuntiabo regi, quia iudicium fecerit ei Dominus de manu inimicorum eius.
   <font size="2">
    20
   </font>
   Ad quem Ioab dixit: Non eris nuntius in hac die, sed nuntiabis in alia: hodie nolo te nuntiare, filius enim regis est mortuus.
   <font size="2">
    21
   </font>
   Et ait Ioab Chusi: Vade, et nuntia regi quae vidisti. Adoravit Chusi Ioab, et cucurrit.
   <font size="2">
    22
   </font>
   Rursus autem Achimaas filius Sadoc dixit ad Ioab: Quid impedit si etiam ego curram post Chusi? Dixitque ei Ioab: Quid vis currere fili mi? non eris boni nuntii baiulus.
   <font size="2">
    23
   </font>
   Qui respondit: Quid enim si cucurrero? Et ait ei: Curre. Currens ergo Achimaas per viam compendii, transivit Chusi.
  </p>
  <p>
   <font size="2">
    24
   </font>
   David autem sedebat inter duas portas: speculator vero, qui erat in fastigio portae super murum, elevans oculos, vidit hominem currentem solum.
   <font size="2">
    25
   </font>
   Et exclamans indicavit regi: dixitque rex: Si solus est, bonus est nuntius in ore eius. Properante autem illo, et accedente propius,
   <font size="2">
    26
   </font>
   vidit speculator hominem alterum currentem, et vociferans in culmine, ait: Apparet mihi alter homo currens solus. Dixitque rex: Et iste bonus est nuntius.
   <font size="2">
    27
   </font>
   Speculator autem: Contemplor, ait, cursum prioris, quasi cursum Achimaas filii Sadoc. Et ait rex: Vir bonus est: et nuntium portans bonum, venit.
  </p>
  <p>
   <font size="2">
    28
   </font>
   Clamans autem Achimaas, dixit ad regem: Salve rex. Et adorans regem coram eo pronus in terram, ait: Benedictus Dominus Deus tuus, qui conclusit homines qui levaverunt manus suas contra dominum meum regem.
   <font size="2">
    29
   </font>
   Et ait rex: Estne pax puero Absalom? Dixitque Achimaas: Vidi tumultum magnum, cum mitteret Ioab servus tuus, o rex, me servum tuum: nescio aliud.
   <font size="2">
    30
   </font>
   Ad quem rex: Transi, ait, et sta hic. Cumque ille transisset, et staret,
   <font size="2">
    31
   </font>
   apparuit Chusi: et veniens ait: Bonum apporto nuntium, domine mi rex: iudicavit enim pro te Dominus hodie de manu omnium qui surrexerunt contra te.
   <font size="2">
    32
   </font>
   Dixit autem rex ad Chusi: Estne pax puero Absalom? Cui respondens Chusi: Fiant, inquit, sicut puer, inimici domini mei regis, et universi qui consurgunt adversus eum in malum.
   <font size="2">
    33
   </font>
   Contristatus itaque rex, ascendit coenaculum portae, et flevit. Et sic loquebatur, vadens: Fili mi Absalom, Absalom fili mi: quis mihi tribuat ut ego moriar pro te, Absalom fili mi, fili mi Absalom?
  </p>
  <p>
   <a name="19">
   </a>
   [19]
   <font size="2">
    1
   </font>
   Nuntiatum est autem Ioab quod rex fleret et lugeret filium suum:
   <font size="2">
    2
   </font>
   et versa est victoria in luctum in die illa omni populo: audivit enim populus in die illa dici: Dolet rex super filio suo.
   <font size="2">
    3
   </font>
   Et declinavit populus in die illa ingredi civitatem, quomodo declinare solet populus versus et fugiens de praelio.
   <font size="2">
    4
   </font>
   Porro rex operuit caput suum, et clamabat voce magna: Fili mi Absalom, Absalom fili mi, fili mi.
  </p>
  <p>
   <font size="2">
    5
   </font>
   Ingressus ergo Ioab ad regem in domum, dixit: Confudisti hodie vultus omnium servorum tuorum, qui salvam fecerunt animam tuam, et animam filiorum tuorum, et filiarum tuarum, et animam uxorum tuarum, et animam concubinarum tuarum.
   <font size="2">
    6
   </font>
   Diligis odientes te, et odio habes diligentes te: et ostendisti hodie quia non curas de ducibus tuis, et de servis tuis: et vere cognovi modo, quia si Absalom viveret, et omnes nos occubuissemus, tunc placeret tibi.
   <font size="2">
    7
   </font>
   Nunc igitur surge, et procede, et alloquens satisfac servis tuis: iuro enim tibi per Dominum, quod si non exieris, ne unus quidem remansurus sit tecum nocte hac: et peius erit hoc tibi, quam omnia mala quae venerunt super te ab adolescentia tua usque in praesens.
   <font size="2">
    8
   </font>
   Surrexit ergo rex et sedit in porta: et omni populo nuntiatum est quod rex sederet in porta: venitque universa multitudo coram rege.
  </p>
  <p>
   Israel autem fugit in tabernacula sua.
   <font size="2">
    9
   </font>
   Omnis quoque populus certabat in cunctis tribubus Israel, dicens: Rex liberavit nos de manu inimicorum nostrorum, ipse salvavit nos de manu Philisthinorum: et nunc fugit de terra propter Absalom.
   <font size="2">
    10
   </font>
   Absalom autem, quem unximus super nos, mortuus est in bello: usquequo siletis, et non reducitis regem?
  </p>
  <p>
   <font size="2">
    11
   </font>
   Rex vero David misit ad Sadoc et Abiathar sacerdotes, dicens: Loquimini ad maiores natu Iuda, dicentes: Cur venitis novissimi ad reducendum regem in domum suam? (Sermo autem omnis Israel pervenerat ad regem in domo eius.)
   <font size="2">
    12
   </font>
   Fratres mei vos, os meum, et caro mea vos, quare novissimi reducitis regem?
   <font size="2">
    13
   </font>
   Et Amasae dicite: Nonne os meum, et caro mea es? Haec faciat mihi Deus, et haec addat, si non magister militiae fueris coram me omni tempore pro Ioab.
   <font size="2">
    14
   </font>
   Et inclinavit cor omnium virorum Iuda, quasi viri unius: miseruntque ad regem, dicentes: Revertere tu, et omnes servi tui.
   <font size="2">
    15
   </font>
   Et reversus est rex: et venit usque ad Iordanem, et omnis Iuda venit usque in Galgalam ut occurreret regi, et traduceret eum Iordanem.
  </p>
  <p>
   <font size="2">
    16
   </font>
   Festinavit autem Semei filius Gera filii Iemini de Bahurim, et descendit cum viris Iuda in occursum regis David
   <font size="2">
    17
   </font>
   cum mille viris de Beniamin, et Siba puer de domo Saul: et quindecim filii eius, ac viginti servi erant cum eo: et irrumpentes Iordanem, ante regem
   <font size="2">
    18
   </font>
   transierunt vada, ut traducerent domum regis, et facerent iuxta iussionem eius: Semei autem filius Gera prostratus coram rege, cum iam transisset Iordanem,
   <font size="2">
    19
   </font>
   dixit ad eum: Ne reputes mihi domine mi iniquitatem, neque memineris iniuriarum servi tui in die qua egressus es domine mi rex de Ierusalem, neque ponas rex in corde tuo.
   <font size="2">
    20
   </font>
   Agnosco enim servus tuus peccatum meum: et idcirco hodie primus veni de omni domo Ioseph, descendique de omni domo Ioseph, descendique in occursum domini mei regis.
  </p>
  <p>
   <font size="2">
    21
   </font>
   Respondens vero Abisai filius Sarviae, dixit: Numquid pro his verbis non occidetur Semei, quia maledixit christo Domini?
   <font size="2">
    22
   </font>
   Et ait David: Quid mihi et vobis, filii Sarviae? cur efficimini mihi hodie in satan? Ergone hodie interficietur vir in Israel? an ignoro hodie me factum regem super Israel?
   <font size="2">
    23
   </font>
   Et ait rex Semei: Non morieris. Iuravitque ei.
   <font size="2">
    24
   </font>
   Miphiboseth quoque filius Saul descendit in occursum regis, illotis pedibus, et intonsa barba: vestesque suas non laverat a die qua egressus fuerat rex, usque ad diem reversionis eius in pace.
   <font size="2">
    25
   </font>
   Cumque Ierusalem occurrisset regi, dixit ei rex: Quare non venisti mecum Miphiboseth?
  </p>
  <p>
   <font size="2">
    26
   </font>
   Et respondens ait: Domine mi rex, servus meus contempsit me: dixique ei ego famulus tuus ut sterneret mihi asinum, et ascendens abirem cum rege: claudus enim sum servus tuus.
   <font size="2">
    27
   </font>
   Insuper et accusavit me servum tuum ad te dominum meum regem: tu autem domine mi rex, sicut angelus Dei es: fac quod placitum est tibi.
   <font size="2">
    28
   </font>
   Neque enim fuit domus patris mei, nisi morti obnoxia domino meo regi: tu autem posuisti me servum tuum inter convivas mensae tuae: quid ergo habeo iustae querelae? aut quid possum ultra vociferari ad regem?
   <font size="2">
    29
   </font>
   Ait ergo ei rex: Quid ultra loqueris? fixum est quod locutus sum: tu et Siba dividite possessiones.
   <font size="2">
    30
   </font>
   Responditque Miphiboseth regi: Etiam cuncta accipiat, postquam reversus est dominus meus rex pacifice in domum suam.
  </p>
  <p>
   <font size="2">
    31
   </font>
   Berzellai quoque Galaadites, descendens de Rogelim, traduxit regem Iordanem, paratus etiam ultra fluvium prosequi eum.
   <font size="2">
    32
   </font>
   Erat autem Berzellai Galaadites senex valde, id est, octogenarius, et ipse praebuit alimenta regi, cum moraretur in castris: fuit quippe vir dives nimis.
   <font size="2">
    33
   </font>
   Dixit itaque rex ad Berzellai: Veni mecum, ut requiescas securus mecum in Ierusalem.
   <font size="2">
    34
   </font>
   Et ait Berzellai ad regem: Quot sunt dies annorum vitae meae, ut ascendam cum rege in Ierusalem?
   <font size="2">
    35
   </font>
   Octogenarius sum hodie: numquid vigent sensus mei ad discernendum suave, aut amarum? aut delectare potest servum tuum cibus et potus? vel audire possum ultra vocem cantorum, atque cantatricum? quare servus tuus sit oneri domino meo regi?
  </p>
  <p>
   <font size="2">
    36
   </font>
   Paululum procedam famulus tuus ab Iordane tecum: non indigeo hac vicissitudine,
   <font size="2">
    37
   </font>
   sed obsecro ut revertar servus tuus, et moriar in civitate mea, et sepeliar iuxta sepulchrum patris mei et matris meae. Est autem servus tuus Chamaam, ipse vadat tecum, domine mi rex, et fac ei quidquid tibi bonum videtur.
   <font size="2">
    38
   </font>
   Dixit itaque ei rex: Mecum transeat Chamaam, et ego faciam ei quidquid tibi placuerit, et omne quod petieris a me, impetrabis.
   <font size="2">
    39
   </font>
   Cumque transisset universus populus et rex Iordanem, osculatus est rex Berzellai, et benedixit ei: et ille reversus est in locum suum.
   <font size="2">
    40
   </font>
   Transivit ergo rex in Galgalam, et Chamaam cum eo. Omnis autem populus Iuda traduxerat regem, et media tantum pars adfuerat de populo Israel.
  </p>
  <p>
   <font size="2">
    41
   </font>
   Itaque omnes viri Israel concurrentes ad regem dixerunt ei: Quare te furati sunt fratres nostri viri Iuda, et traduxerunt regem et domum eius Iordanem, omnesque viros David cum eo?
   <font size="2">
    42
   </font>
   Et respondit omnis vir Iuda ad viros Israel: Quia mihi propior est rex: cur irasceris super hac re? numquid comedimus aliquid ex rege, aut munera nobis data sunt?
   <font size="2">
    43
   </font>
   Et respondit vir Israel ad viros Iuda, et ait: Decem partibus maior ego sum apud regem, magisque ad me pertinet David quam ad te: cur fecisti mihi iniuriam, et non mihi nuntiatum est priori, ut reducerem regem meum? Durius autem responderunt viri Iuda viris Israel.
  </p>
  <p>
   <a name="20">
   </a>
   [20]
   <font size="2">
    1
   </font>
   Accidit quoque ut ibi esset vir Belial, nomine Seba, filius Bochri, vir Iemineus: et cecinit buccina, et ait: Non est nobis pars in David, neque haereditas in filio Isai: revertere in tabernacula tua Israel.
  </p>
  <p>
   <font size="2">
    2
   </font>
   Et separatus est omnis Israel a David, secutusque est Seba filium Bochri: viri autem Iuda adhaeserunt regi suo a Iordane usque Ierusalem.
  </p>
  <p>
   <font size="2">
    3
   </font>
   Cumque venisset rex in domum suam in Ierusalem, tulit decem mulieres concubinas, quas dereliquerat ad custodiendam domum, et tradidit eas in custodiam, alimenta eis praebens: et non est ingressus ad eas, sed erant clausae usque in diem mortis suae in viduitate viventes.
  </p>
  <p>
   <font size="2">
    4
   </font>
   Dixit autem rex Amasae: Convoca mihi omnes viros Iuda in diem tertium, et tu adesto praesens.
   <font size="2">
    5
   </font>
   Abiit ergo Amasa, ut convocaret Iudam, et moratus est extra placitum quod ei constituerat rex.
   <font size="2">
    6
   </font>
   Ait autem David ad Abisai: Nunc magis afflicturus est nos Seba filius Bochri quam Absalom: tolle igitur servos domini tui, et persequere eum, ne forte inveniat civitates munitas, et effugiat nos.
   <font size="2">
    7
   </font>
   Egressi sunt ergo cum eo viri Ioab, Cerethi quoque et Phelethi: et omnes robusti exierunt de Ierusalem ad persequendum Seba filium Bochri.
  </p>
  <p>
   <font size="2">
    8
   </font>
   Cumque illi essent iuxta lapidem grandem, qui est in Gabaon, Amasa veniens occurrit eis. Porro Ioab vestitus erat tunica stricta ad mensuram habitus sui, et desuper accinctus gladio dependente usque ad ilia, in vagina, qui fabricatus levi motu egredi poterat, et percutere.
   <font size="2">
    9
   </font>
   Dixit itaque Ioab ad Amasam: Salve mi frater. Et tenuit manu dextera mentum Amasae, quasi osculans eum.
   <font size="2">
    10
   </font>
   Porro Amasa non observavit gladium, quem habebat Ioab, qui percussit eum in latere, et effudit intestina eius in terram, nec secundum vulnus apposuit, et mortuus est. Ioab autem, et Abisai frater eius, persecuti sunt Seba filium Bochri.
   <font size="2">
    11
   </font>
   Interea quidam viri, cum stetissent iuxta cadaver Amasae, de sociis Ioab, dixerunt: Ecce qui esse voluit pro Ioab comes David.
   <font size="2">
    12
   </font>
   Amasa autem conspersus sanguine, iacebat in media via. Vidit hoc quidam vir quod subsisteret omnis populus ad videndum eum, et amovit Amasam de via in agrum, operuitque eum vestimento, ne subsisterent transeuntes propter eum.
   <font size="2">
    13
   </font>
   Amoto ergo illo de via, transibat omnis vir sequens Ioab ad persequendum Seba filium Bochri.
   <font size="2">
    14
   </font>
   Porro ille transierat per omnes tribus Israel in Abelam, et Bethmaacha: omnesque viri electi congregati fuerant ad eum.
   <font size="2">
    15
   </font>
   Venerunt itaque et oppugnabant eum in Abela, et in Bethmaacha, et circumdederunt munitionibus civitatem, et obsessa est urbs: omnis autem turba, quae erat cum Ioab, moliebatur destruere muros.
  </p>
  <p>
   <font size="2">
    16
   </font>
   Et exclamavit mulier sapiens de civitate: Audite, audite: dicite Ioab: Appropinqua huc, et loquar tecum.
   <font size="2">
    17
   </font>
   Qui cum accessisset ad eam, ait illi: Tu es Ioab? Et ille respondit: Ego. Ad quem sic locuta est: Audi sermones ancillae tuae. Qui respondit: Audio.
   <font size="2">
    18
   </font>
   Rursumque illa: Sermo, inquit, dicebatur in veteri proverbio: Qui interrogant, interrogent in Abela: et sic perficiebant.
   <font size="2">
    19
   </font>
   Nonne ego sum quae respondeo veritatem in Israel, et tu quaeris subvertere civitatem et evertere matrem in Israel? Quare praecipitas haereditatem Domini?
   <font size="2">
    20
   </font>
   Respondensque Ioab, ait: Absit, absit hoc a me: non praecipito, neque demolior.
   <font size="2">
    21
   </font>
   Non sic se habet res, sed homo de monte Ephraim Seba, filius Bochri cognomine, levavit manum suam contra regem David: tradite illum solum, et recedemus a civitate. Et ait mulier ad Ioab: Ecce caput eius mittetur ad te per murum.
   <font size="2">
    22
   </font>
   Ingressa est ergo ad omnem populum, et locuta est eis sapienter: qui abscissum caput Seba filii Bochri proiecerunt ad Ioab. Et ille cecinit tuba, et recesserunt ab urbe, unusquisque in tabernacula sua: Ioab autem reversus est Ierusalem ad regem.
  </p>
  <p>
   <font size="2">
    23
   </font>
   Fuit ergo Ioab super omnem exercitum Israel: Banaias autem filius Ioiadae super Cerethaeos et Phelethaeos.
   <font size="2">
    24
   </font>
   Aduram vero super tributa: porro Iosaphat filius Ahilud, a commentariis.
   <font size="2">
    25
   </font>
   Siva autem, scriba: Sadoc vero et Abiathar, sacerdotes.
   <font size="2">
    26
   </font>
   Ira autem Iairites erat sacerdos David.
  </p>
  <p>
   <a name="21">
   </a>
   [21]
   <font size="2">
    1
   </font>
   Facta est quoque fames in diebus David tribus annis iugiter: et consuluit David oraculum Domini. Dixitque Dominus: Proper Saul, et domum eius sanguinum, quia occidit Gabaonitas.
   <font size="2">
    2
   </font>
   Vocatis ergo Gabaonitis rex, dixit ad eos (porro Gabaonitae non erant de filiis Israel, sed reliquiae Amorrhaeorum: filii quippe Israel iuraverunt eis, et voluit Saul percutere eos zelo, quasi pro filiis Israel et Iuda),
   <font size="2">
    3
   </font>
   dixit ergo David ad Gabaonitas: Quid faciam vobis? et quod erit vestri piaculum, ut benedicatis haereditati Domini?
   <font size="2">
    4
   </font>
   Dixeruntque ei Gabaonitae: Non est nobis super argento et auro quaestio, sed contra Saul, et contra domum eius: neque volumus ut interficiatur homo de Israel. Ad quos rex ait: Quid ergo vultis ut faciam vobis?
   <font size="2">
    5
   </font>
   Qui dixerunt regi: Virum, qui attrivit nos et oppressit inique, ita delere debemus, ut ne unus quidem residuus sit de stirpe eius in cunctis finibus Israel.
   <font size="2">
    6
   </font>
   Dentur nobis septem viri de filiis eius, ut crucifigamus eos Domino in Gabaa Saul, quondam electi Domini. Et ait rex: Ego dabo.
  </p>
  <p>
   <font size="2">
    7
   </font>
   Pepercitque rex Miphiboseth filio Ionathae filii Saul, propter iusiurandum Domini, quod fuerat inter David et inter Ionathan filium Saul.
   <font size="2">
    8
   </font>
   Tulit itaque rex duos filios Respha filiae Aia, quos peperit Sauli, Armoni, et Miphiboseth: et quinque filios Michol filiae Saul, quos genuerat Hadrieli filio Berzellai, qui fuit de Molathi,
   <font size="2">
    9
   </font>
   et dedit eos in manus Gabaonitarum: qui crucifixerunt eos in monte coram Domino: et ceciderunt hi septem simul occisi in diebus messis primis, incipiente messione hordei.
  </p>
  <p>
   <font size="2">
    10
   </font>
   Tollens autem Respha filia Aia cilicium, substravit sibi supra petram ab initio messis, donec stillaret aqua super eos de caelo: et non dimisit aves lacerare eos per diem, neque bestias per noctem.
  </p>
  <p>
   <font size="2">
    11
   </font>
   Et nuntiata sunt David quae fecerat Respha, filia Aia, concubina Saul.
   <font size="2">
    12
   </font>
   Et abiit David, et tulit ossa Saul, et ossa Ionathae filii eius, a viris Iabes Galaad, qui furati fuerant ea de platea Bethsan, in qua suspenderant eos Philisthiim cum interfecissent Saul in Gelboe:
   <font size="2">
    13
   </font>
   et asportavit inde ossa Saul, et ossa Ionathae filii eius: et colligentes ossa eorum qui affixi fuerant,
   <font size="2">
    14
   </font>
   sepelierunt ea cum ossibus Saul et Ionathae filii eius in terra Beniamin, in latere, in sepulchro Cis patris eius: feceruntque omnia, quae praeceperat rex, et repropitiatus est Deus terrae post haec.
  </p>
  <p>
   <font size="2">
    15
   </font>
   Factum est autem rursum praelium Philisthinorum adversum Israel, et descendit David, et servi eius cum eo, et pugnabant contra Philisthiim. Deficiente autem David,
   <font size="2">
    16
   </font>
   Iesbibenob, qui fuit de genere Arapha, cuius ferrum hastae trecentas uncias appendebat, et accinctus erat ense novo, nisus est percutere David.
   <font size="2">
    17
   </font>
   Praesidioque ei fuit Abisai filius Sarviae et percussum Philisthaeum interfecit. Tunc iuraverunt viri David, dicentes: Iam non egredieris nobiscum in bellum, ne extinguas lucernam Israel.
  </p>
  <p>
   <font size="2">
    18
   </font>
   Secundum quoque bellum fuit in Gob contra Philisthaeos: tunc percussit Sobochai et Husati, Saph de stirpe Arapha de genere gigantum.
  </p>
  <p>
   <font size="2">
    19
   </font>
   Tertium quoque fuit bellum in Gob contra Philisthaeos, in quo percussit Adeodatus filius Saltus polymitarius Bethlehemites Goliath Gethaeum, cuius hastile hastae erat quasi liciatorium texentium.
  </p>
  <p>
   <font size="2">
    20
   </font>
   Quartum bellum fuit in Geth: in quo vir fuit excelsus, qui senos in manibus pedibusque habebat digitos, id est, viginti quatuor, et erat de origine Arapha.
   <font size="2">
    21
   </font>
   Et blasphemavit Israel: percussit autem eum Ionathan filius Samaa fratris David.
  </p>
  <p>
   <font size="2">
    22
   </font>
   Hi quatuor nati sunt de Arapha in Geth, et ceciderunt in manu David et servorum eius.
  </p>
  <p>
   <a name="22">
   </a>
   [22]
   <font size="2">
    1
   </font>
   Locutus est autem David Domino verba carminis huius in die qua liberavit eum Dominus de manu omnium inimicorum suorum, et de manu Saul,
   <font size="2">
    2
   </font>
   et ait:
  </p>
  <p>
   Dominus petra mea, et robur meum, et salvator meus.
   <font size="2">
    3
   </font>
   Deus fortis meus sperabo in eum: scutum meum, et cornu salutis meae: elevator meus, et refugium meum: salvator meus, de iniquitate liberabis me.
   <font size="2">
    4
   </font>
   Laudabilem invocabo Dominum: et ab inimicis meis salvus ero.
   <font size="2">
    5
   </font>
   Quia circumdederunt me contritiones mortis: torrentes Belial terruerunt me.
  </p>
  <p>
   <font size="2">
    6
   </font>
   Funes inferni circumdederunt me: praevenerunt me laquei mortis.
   <font size="2">
    7
   </font>
   In tribulatione mea invocabo Dominum, et ad Deum meum clamabo: et exaudiet de templo suo vocem meam, et clamor meus venit ad aures eius.
   <font size="2">
    8
   </font>
   Commota est et contremuit terra: fundamenta montium concussa sunt, et conquassata, quoniam iratus est eis.
   <font size="2">
    9
   </font>
   Ascendit fumus de naribus eius, et ignis de ore eius vorabit: carbones succensi sunt ab eo.
   <font size="2">
    10
   </font>
   Inclinavit caelos, et descendit: et caligo sub pedibus eius.
  </p>
  <p>
   <font size="2">
    11
   </font>
   Et ascendit super cherubim: et volavit, et lapsus est super pennas venti.
   <font size="2">
    12
   </font>
   Posuit tenebras in circuitu suo latibulum, cribrans aquas de nubibus caelorum.
   <font size="2">
    13
   </font>
   Prae fulgore in conspectu eius, succensi sunt carbones ignis.
   <font size="2">
    14
   </font>
   Tonabit de caelo Dominus: et excelsus dabit vocem suam.
   <font size="2">
    15
   </font>
   Misit sagittas et dissipavit eos: fulgur, et consumpsit eos.
  </p>
  <p>
   <font size="2">
    16
   </font>
   Et apparuerunt effusiones maris, et revelata sunt fundamenta orbis ab increpatione Domini, ab inspiratione spiritus furoris eius.
   <font size="2">
    17
   </font>
   Misit de excelso, et assumpsit me: et extraxit me de aquis multis.
   <font size="2">
    18
   </font>
   Liberavit me ab inimico meo potentissimo, et ab his qui oderant me: quoniam robustiores me erant.
   <font size="2">
    19
   </font>
   Praevenit me in die afflictionis meae, et factus est Dominus firmamentum meum.
   <font size="2">
    20
   </font>
   Et eduxit me in latitudinem: liberavit me, quia complacui ei.
  </p>
  <p>
   <font size="2">
    21
   </font>
   Retribuet mihi Dominus secundum iustitiam meam: et secundum munditiam manuum mearum reddet mihi.
   <font size="2">
    22
   </font>
   Quia custodivi vias Domini, et non egi impie a Deo meo.
   <font size="2">
    23
   </font>
   Omnia enim iudicia eius in conspectu meo: et praecepta eius non amovi a me.
   <font size="2">
    24
   </font>
   Et ero perfectus cum eo: et custodiam me ab iniquitate mea.
   <font size="2">
    25
   </font>
   Et restituet mihi Dominus secundum iustitiam meam: et secundum munditiam manuum mearum in conspectu oculorum suorum.
  </p>
  <p>
   <font size="2">
    26
   </font>
   Cum sancto sanctus eris: et cum robusto perfectus.
   <font size="2">
    27
   </font>
   Cum electo electus eris: et cum perverso perverteris.
   <font size="2">
    28
   </font>
   Et populum pauperem salvum facies: oculisque tuis excelsos humiliabis.
   <font size="2">
    29
   </font>
   Quia tu lucerna mea, Domine: et tu, Domine, illuminabis tenebras meas.
   <font size="2">
    30
   </font>
   In te enim curram accinctus: in Deo meo transiliam murum.
  </p>
  <p>
   <font size="2">
    31
   </font>
   Deus, immaculata via eius, eloquium Domini igne examinatum: scutum est omnium sperantium in se.
   <font size="2">
    32
   </font>
   Quis est Deus praeter Dominum: et quis fortis praeter Deum nostrum?
   <font size="2">
    33
   </font>
   Deus qui accinxit me fortitudine, et complanavit perfectam viam meam.
   <font size="2">
    34
   </font>
   Coaequans pedes meos cervis, et super excelsa mea statuens me;
   <font size="2">
    35
   </font>
   docens manus meas ad praelium, et componens quasi arcum aereum brachia mea.
  </p>
  <p>
   <font size="2">
    36
   </font>
   Dedisti mihi clypeum salutis tuae, et mansuetudo tua multiplicavit me.
   <font size="2">
    37
   </font>
   Dilatabis gressus meos subtus me: et non deficient tali mei.
   <font size="2">
    38
   </font>
   Persequar inimicos meos, et conteram: et non convertar donec consumam eos.
   <font size="2">
    39
   </font>
   Consumam eos et confringam, ut non consurgant: cadent sub pedibus meis.
   <font size="2">
    40
   </font>
   Accinxisti me fortitudine ad praelium: incurvasti resistentes mihi subtus me.
  </p>
  <p>
   <font size="2">
    41
   </font>
   Inimicos meos dedisti mihi dorsum: odientes me, et disperdam eos.
   <font size="2">
    42
   </font>
   Clamabunt, et non erit qui salvet, ad Dominum, et non exaudiet eos.
   <font size="2">
    43
   </font>
   Delebo eos ut pulverem terrae: quasi lutum platearum comminuam eos atque confringam.
   <font size="2">
    44
   </font>
   Salvabis me a contradictionibus populi mei: custodies me in caput gentium: populus, quem ignoro, serviet mihi.
   <font size="2">
    45
   </font>
   Filii alieni resistent mihi, auditu auris obedient mihi.
  </p>
  <p>
   <font size="2">
    46
   </font>
   Filii alieni defluxerunt, et contrahentur in angustiis suis.
   <font size="2">
    47
   </font>
   Vivit Dominus, et benedictus Deus meus: et exaltabitur Deus fortis salutis meae.
   <font size="2">
    48
   </font>
   Deus qui das vindictas mihi, et deicis populos sub me.
   <font size="2">
    49
   </font>
   Qui educis me ab inimicis meis, et a resistentibus mihi elevas me: a viro iniquo liberabis me.
   <font size="2">
    50
   </font>
   Propterea confitebor tibi Domine in gentibus: et nomini tuo cantabo:
   <font size="2">
    51
   </font>
   magnificans salutes regis sui, et faciens misericordiam christo suo David, et semini eius in sempiternum.
  </p>
  <p>
   <a name="23">
   </a>
   [23]
   <font size="2">
    1
   </font>
   Haec autem sunt verba David novissima. Dixit David filius Isai: Dixit vir, cui constitutum est de christo Dei Iacob, egregius psaltes Israel:
   <font size="2">
    2
   </font>
   Spiritus Domini locutus est per me, et sermo eius per linguam meam.
   <font size="2">
    3
   </font>
   Dixit Deus Israel mihi, locutus est fortis Israel, dominator hominum, iustus dominator in timore Dei.
   <font size="2">
    4
   </font>
   Sicut lux aurorae, oriente sole, mane absque nubibus rutilat, et sicut pluviis germinat herba de terra.
   <font size="2">
    5
   </font>
   Nec tanta est domus mea apud Deum, ut pactum aeternum iniret mecum, firmum in omnibus atque munitum. Cuncta enim salus mea, et omnis voluntas: nec est quidquam ex ea quod non germinet.
  </p>
  <p>
   <font size="2">
    6
   </font>
   Praevaricatores autem quasi spinae evellentur universi: quae non tolluntur manibus.
   <font size="2">
    7
   </font>
   Et si quis tangere voluerit eas, armabitur ferro et ligno lanceato, igneque succensae comburentur, usque ad nihilum.
  </p>
  <p>
   font size=2&gt;8 Haec nomina fortium David. Sedens in cathedra sapientissimus princeps inter tres, ipse est quasi tenerrimus ligni vermiculus, qui octingentos interfecit impetu uno.
  </p>
  <p>
   <font size="2">
    9
   </font>
   Post hunc, Eleazar filius patrui eius Ahohites inter tres fortes, qui erant cum David quando exprobraverunt Philisthiim, et congregati sunt illuc in praelium.
   <font size="2">
    10
   </font>
   Cumque ascendissent viri Israel, ipse stetit et percussit Philisthaeos donec deficeret manus eius, et obrigesceret cum gladio: fecitque Dominus salutem magnam in die illa: et populus, qui fugerat, reversus est ad caesorum spolia detrahenda.
   <font size="2">
    11
   </font>
   Et post hunc, Semma filius Age de Arari. Et congregati sunt Philisthiim in statione: erat quippe ibi ager lente plenus. Cumque fugisset populus a facie Philisthiim,
   <font size="2">
    12
   </font>
   stetit ille in medio agri, et tuitus est eum, percussitque Philisthaeos: et fecit Dominus salutem magnam.
  </p>
  <p>
   <font size="2">
    13
   </font>
   Necnon et ante descenderant tres qui erant principes inter triginta, et venerant tempore messis ad David in speluncam Odollam: castra autem Philisthinorum erant posita in Valle gigantum.
   <font size="2">
    14
   </font>
   Et David erat in praesidio: porro statio Philisthinorum tunc erat in Bethlehem.
   <font size="2">
    15
   </font>
   Desideravit ergo David, et ait: O si quis mihi daret potum aquae de cisterna quae est in Bethlehem iuxta portam!
   <font size="2">
    16
   </font>
   Irruperunt ergo tres fortes castra Philisthinorum, et hauserunt aquam de cisterna Bethlehem, quae erat iuxta portam, et attulerunt ad David: at ille noluit bibere, sed libavit eam Domino,
   <font size="2">
    17
   </font>
   dicens: Propitius sit mihi Dominus, ne faciam hoc: num sanguinem hominum istorum, qui profecti sunt, et animarum periculum bibam? Noluit ergo bibere. Haec fecerunt tres robustissimi.
   <font size="2">
    18
   </font>
   Abisai quoque frater Ioab filius Sarviae, princeps erat de tribus: ipse est qui levavit hastam suam contra trecentos, quos interfecit, nominatus in tribus,
   <font size="2">
    19
   </font>
   et inter tres nobilior, eratque eorum princeps, sed usque ad tres primos non pervenerat.
  </p>
  <p>
   <font size="2">
    20
   </font>
   Et Banaias filius Ioiadae viri fortissimi, magnorum operum, de Cabseel. Ipse percussit duos leones Moab, et ipse descendit, et percussit leonem in media cisterna in diebus nivis.
   <font size="2">
    21
   </font>
   Ipse quoque interfecit virum Aegyptium, virum dignum spectaculo, habentem in manu hastam: itaque cum descendisset ad eum in virga, vi extorsit hastam de manu Aegyptii, et interfecit eum hasta sua.
   <font size="2">
    22
   </font>
   Haec fecit Banaias filius Ioiadae.
   <font size="2">
    23
   </font>
   Et ipse nominatus inter tres robustos, qui erant inter triginta nobiliores: verumtamen usque ad tres non pervenerat: fecitque eum sibi David auricularium, a secreto.
   <font size="2">
    24
   </font>
   Asael frater Ioab inter triginta, Elehanan filius patrui eius de Bethlehem,
   <font size="2">
    25
   </font>
   Semma de Harodi, Elica de Harodi,
   <font size="2">
    26
   </font>
   Heles de Phalti, Hira filius Acces de Thecua,
   <font size="2">
    27
   </font>
   Abiezer de Anathoth, Mobonnai de Husati,
   <font size="2">
    28
   </font>
   Selmon Ahohites, Maharai Netophathites,
   <font size="2">
    29
   </font>
   Heled filius Baana, et ipse Netophathites, Ithai filius Ribai de Gabaath filiorum Beniamin,
   <font size="2">
    30
   </font>
   Banaia Pharathonites, Heddai de torrente Gaas,
   <font size="2">
    31
   </font>
   Abialbon Arbathites, Azmaveth de Beromi,
   <font size="2">
    32
   </font>
   Eliaba de Salaboni. Filii Iassen, Ionathan,
   <font size="2">
    33
   </font>
   Semma de Orori, Aiam filius Sarar Arorites,
   <font size="2">
    34
   </font>
   Eliphelet filius Aasbai filii Machati, Eliam filius Achitophel Gelonites,
   <font size="2">
    35
   </font>
   Hesrai de Carmelo, Pharai de Arbi,
   <font size="2">
    36
   </font>
   Igaal filius Nathan de Soba, Bonni de Gadi,
   <font size="2">
    37
   </font>
   Selec de Ammoni, Naharai Berothites armiger Ioab filii Sarviae,
   <font size="2">
    38
   </font>
   Ira Iethrites, Gareb et ipse Iethrites,
   <font size="2">
    39
   </font>
   Urias Hethaeus. Omnes triginta septem.
  </p>
  <p>
   <a name="24">
   </a>
   [24]
   <font size="2">
    1
   </font>
   Et addidit furor Domini irasci contra Israel, commovitque David in eis dicentem: Vade, numera Israel et Iudam.
   <font size="2">
    2
   </font>
   Dixitque rex ad Ioab principem exercitus sui: Perambula omnes tribus Israel a Dan usque Bersabee, et numerate populum, ut sciam numerum eius.
   <font size="2">
    3
   </font>
   Dixitque Ioab regi: Adaugeat Dominus Deus tuus ad populum tuum, quantus nunc est, iterumque centuplicet in conspectu domini mei regis: sed quid sibi dominus meus rex vult in re huiuscemodi?
   <font size="2">
    4
   </font>
   Obtinuit autem sermo regis verba Ioab, et principum exercitus: egressusque est Ioab, et princeps militum a facie regis, ut numerarent populum Israel.
  </p>
  <p>
   <font size="2">
    5
   </font>
   Cumque pertransissent Iordanem, venerunt in Aroer ad dexteram urbis, quae est in valle Gad:
   <font size="2">
    6
   </font>
   et per Iazer transierunt in Galaad, et in terram inferiorem Hodsi, et venerunt in Dan silvestria. Circumeuntesque iuxta Sidonem,
   <font size="2">
    7
   </font>
   transierunt prope moenia Tyri, et omnem terram Hevaei et Chananaei, veneruntque ad meridiem Iuda in Bersabee:
   <font size="2">
    8
   </font>
   et lustrata universa terra, affuerunt post novem menses et viginti dies in Ierusalem.
   <font size="2">
    9
   </font>
   Dedit ergo Ioab numerum descriptionis populi regi, et inventa sunt de Israel octingenta millia virorum fortium, qui educerent gladium: et de Iuda quingenta millia pugnatorum.
  </p>
  <p>
   <font size="2">
    10
   </font>
   Percussit autem cor David eum, postquam numeratus est populus: et dixit David ad Dominum: Peccavi valde in hoc facto: sed precor, Domine, ut transferas iniquitatem servi tui, quia stulte egi nimis.
   <font size="2">
    11
   </font>
   Surrexit itaque David mane, et sermo Domini factus est ad Gad prophetam et videntem David, dicens:
   <font size="2">
    12
   </font>
   Vade, et loquere ad David: Haec dicit Dominus: Trium tibi datur optio, elige unum quod volueris ex his, ut faciam tibi.
   <font size="2">
    13
   </font>
   Cumque venisset Gad ad David, nuntiavit ei, dicens: Aut septem annis veniet tibi fames in terra tua: aut tribus mensibus fugies adversarios tuos, et ille te persequentur: aut certe tribus diebus erit pestilentia in terra tua. Nunc ergo delibera, et vide quem respondeam ei, qui me misit, sermonem.
   <font size="2">
    14
   </font>
   Dixit autem David ad Gad: Coarctor nimis: sed melius est ut incidam in manus Domini (multae enim misericordiae eius sunt) quam in manus hominum.
  </p>
  <p>
   <font size="2">
    15
   </font>
   Immisitque Dominus pestilentiam in Israel, de mane usque ad tempus constitutum, et mortui sunt ex populo a Dan usque ad Bersabee septuaginta millia virorum.
   <font size="2">
    16
   </font>
   Cumque extendisset manum suam angelus Domini super Ierusalem ut disperderet eam, misertus est Dominus super afflictione, et ait angelo percutienti populum: Sufficit: nunc contine manum tuam.
  </p>
  <p>
   Erat autem angelus Domini iuxta aream Areuna Iebusaei.
   <font size="2">
    17
   </font>
   Dixitque David ad Dominum cum vidisset angelum caedentem populum: Ego sum qui peccavi, ego inique egi: isti qui oves sunt, quid fecerunt? Vertatur, obsecro, manus tua contra me, et contra domum patris mei.
  </p>
  <p>
   <font size="2">
    18
   </font>
   Venit autem Gad ad David in die illa, et dixit ei: Ascende, et constitue altare Domino in area Areuna Iebusaei.
   <font size="2">
    19
   </font>
   Et ascendit David iuxta sermonem Gad, quem praeceperat ei Dominus.
   <font size="2">
    20
   </font>
   Conspiciensque Areuna, animadverti regem et servos eius transire ad se:
   <font size="2">
    21
   </font>
   et egressus adoravit regem prono vultu in terram, et ait: Quid causae est ut veniat dominus meus rex ad servum suum? Cui David ait: Ut emam a te aream, et aedificem altare Domino, et cesset interfectio quae grassatur in populo.
   <font size="2">
    22
   </font>
   Et ait Areuna ad David: Accipiat, et offerat dominus meus rex, sicut placet ei: habes boves in holocaustum, et plaustrum, et iuga boum in usum lignorum.
   <font size="2">
    23
   </font>
   Omnia dedit Areuna rex regi: dixitque Areuna ad regem: Dominus Deus tuus suscipiat votum tuum.
   <font size="2">
    24
   </font>
   Cui respondens rex, ait: Nequaquam ut vis, sed emam pretio a te, et non offeram Domino Deo meo holocausta gratuita. Emit ergo David aream, et boves, argenti siclis quinquaginta:
   <font size="2">
    25
   </font>
   et aedificavit ibi David altare Domino, et obtulit holocausta et pacifica: et propitiatus est Dominus terrae, et cohibita est plaga ab Israel.
  </p>
  <p class="border">
  </p>
 </body>
</div>