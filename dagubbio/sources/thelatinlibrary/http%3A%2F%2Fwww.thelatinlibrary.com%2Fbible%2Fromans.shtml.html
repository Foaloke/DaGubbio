<div>
 Romans
 <body>
  <p class="pagehead">
   EPISTULA PAULI AD ROMANOS
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Paulus, servus Iesu Christi, vocatus Apostolus, segregatus in Evangelium Dei,
   <font size="2">
    2
   </font>
   quod ante promiserat per prophetas suos in Scripturis sanctis
   <font size="2">
    3
   </font>
   de Filio suo, qui factus est ei ex semine David secundum carnem,
   <font size="2">
    4
   </font>
   qui praedestinatus est Filius Dei in virtute secundum spiritum sanctificationis ex resurrectione mortuorum Iesu Christi Domini nostri:
   <font size="2">
    5
   </font>
   per quem accepimus gratiam, et apostolatum ad obediendum fidei in omnibus gentibus pro nomine eius,
   <font size="2">
    6
   </font>
   in quibus estis et vos vocati Iesu Christi:
   <font size="2">
    7
   </font>
   omnibus qui sunt Romae, dilectis Dei, vocatis sanctis. Gratia vobis, et pax a Deo Patre nostro, et Domino Iesu Christo.
   <font size="2">
    8
   </font>
   Primum quidem gratias ago Deo meo per Iesum Christum pro omnibus vobis: quia fides vestra annuntiatur in universo mundo.
   <font size="2">
    9
   </font>
   Testis enim mihi est Deus, cui servio in spiritu meo in Evangelio Filii eius, quod sine intermissione memoriam vestri facio
   <font size="2">
    10
   </font>
   semper in orationibus meis: obsecrans, si quomodo tandem aliquando prosperum iter habeam in voluntate Dei veniendi ad vos.
  </p>
  <p>
   <font size="2">
    11
   </font>
   Desidero enim videre vos, ut aliquid impertiar vobis gratiae spiritualis ad confirmandos vos:
   <font size="2">
    12
   </font>
   id est, simul consolari in vobis per eam quae invicem est, fidem vestram atque meam.
   <font size="2">
    13
   </font>
   Nolo autem vos ignorare fratres: quia saepe proposui venire ad vos (et prohibitus sum usque adhuc) ut aliquem fructum habeam et in vobis, sicut et in ceteris gentibus.
   <font size="2">
    14
   </font>
   Graecis ac barbaris, sapientibus, et insipientibus debitor sum:
   <font size="2">
    15
   </font>
   ita (quod in me) promptum est et vobis, qui Romae estis, evangelizare.
  </p>
  <p>
   <font size="2">
    16
   </font>
   Non enim erubesco Evangelium. Virtus enim Dei est in salutem omni credenti, Iudaeo primum, et Graeco.
   <font size="2">
    17
   </font>
   Iustitia enim Dei in eo revelatur ex fide in fidem: sicut scriptum est: Iustus autem ex fide vivit.
   <font size="2">
    18
   </font>
   Revelatur enim ira Dei de caelo super omnem impietatem, et iniustitiam hominum eorum, qui veritatem Dei in iniustitia detinent:
   <font size="2">
    19
   </font>
   quia quod notum est Dei, manifestum est in illis. Deus enim illis manifestavit.
   <font size="2">
    20
   </font>
   Invisibilia enim ipsius, a creatura mundi, per ea quae facta sunt, intellecta, conspiciuntur: sempiterna quoque eius virtus, et divinitas: ita ut sint inexcusabiles.
  </p>
  <p>
   <font size="2">
    21
   </font>
   Quia cum cognovissent Deum, non sicut Deum glorificaverunt, aut gratias egerunt: sed evanuerunt in cogitationibus suis, et obscuratum est insipiens cor eorum:
   <font size="2">
    22
   </font>
   dicentes enim se esse sapientes, stulti facti sunt.
   <font size="2">
    23
   </font>
   Et mutaverunt gloriam incorruptibilis Dei in similitudinem imaginis corruptibilis hominis, et volucrum, et quadrupedum, et serpentium.
   <font size="2">
    24
   </font>
   Propter quod tradidit illos Deus in desideria cordis eorum, in immunditiam, ut contumeliis afficiant corpora sua in semetipsis:
   <font size="2">
    25
   </font>
   qui commutaverunt veritatem Dei in mendacium: et coluerunt, et servierunt creaturae potius quam Creatori, qui est benedictus in saecula. Amen.
  </p>
  <p>
   <font size="2">
    26
   </font>
   Propterea tradidit illos Deus in passiones ignominiae: nam feminae eorum immutaverunt naturalem usum in eum usum qui est contra naturam.
   <font size="2">
    27
   </font>
   Similiter autem et masculi, relicto naturali usu feminae, exarserunt in desideriis suis in invicem, masculi in masculos turpitudinem operantes, et mercedem, quam oportuit, erroris sui in semetipsis recipientes.
   <font size="2">
    28
   </font>
   Et sicut non probaverunt Deum habere in notitia, tradidit illos Deus in reprobum sensum, ut faciant ea quae non conveniunt,
   <font size="2">
    29
   </font>
   repletos omni iniquitate, malitia, fornicatione, avaritia, nequitia, plenos invidia, homicidio, contentione, dolo, malignitate: susurrones,
   <font size="2">
    30
   </font>
   detractores, Deo odibiles, contumeliosos, superbos, elatos, inventores malorum, parentibus non obedientes,
  </p>
  <p>
   <font size="2">
    31
   </font>
   insipientes, incompositos, sine affectione, absque foedere, sine misericordia.
   <font size="2">
    32
   </font>
   Qui cum iustitiam Dei cognovissent, non intellexerunt quoniam qui talia agunt, digni sunt morte: et non solum qui ea faciunt, sed etiam qui consentiunt facientibus.
  </p>
  <p>
   <a name="2">
   </a>
   [2]
   <font size="2">
    1
   </font>
   Propter quod inexcusabilis es, o homo omnis, qui iudicas. In quo enim iudicas alterum, teipsum condemnas: eadem enim agis quae iudicas.
   <font size="2">
    2
   </font>
   Scimus enim quoniam iudicium Dei est secundum veritatem in eos qui talia agunt.
   <font size="2">
    3
   </font>
   Existimas autem hoc, o homo, qui iudicas eos qui talia agunt, et facis ea, quia tu effugies iudicium Dei?
   <font size="2">
    4
   </font>
   An divitias bonitatis eius, et patientiae, et longanimitatis contemnis? Ignoras quoniam benignitas Dei ad poenitentiam te adducit?
   <font size="2">
    5
   </font>
   Secundum autem duritiam tuam, et impoenitens cor, thesaurizas tibi iram in die irae, et revelationis iusti iudicii Dei,
   <font size="2">
    6
   </font>
   qui reddet unicuique secundum opera eius:
   <font size="2">
    7
   </font>
   iis quidem qui secundum patientiam boni operis, gloriam, et honorem, et incorruptionem quaerunt, vitam aeternam:
   <font size="2">
    8
   </font>
   iis autem qui sunt ex contentione, et qui non acquiescunt veritati, credunt autem iniquitati, ira et indignatio.
   <font size="2">
    9
   </font>
   Tribulatio et angustia in omnem animam hominis operantis malum, Iudaei primum, et Graeci:
   <font size="2">
    10
   </font>
   gloria autem, et honor, et pax omni operanti bonum, Iudaeo primum, et Graeco:
   <font size="2">
    11
   </font>
   non enim est acceptio personarum apud Deum.
  </p>
  <p>
   <font size="2">
    12
   </font>
   Quicumque enim sine lege peccaverunt, sine lege peribunt: et quicumque in lege peccaverunt, per legem iudicabuntur.
   <font size="2">
    13
   </font>
   Non enim auditores legis iusti sunt apud Deum, sed factores legis iustificabuntur.
   <font size="2">
    14
   </font>
   Cum autem gentes, quae legem non habent, naturaliter ea, quae legis sunt, faciunt, eiusmodi legem non habentes, ipsi sibi sunt lex:
   <font size="2">
    15
   </font>
   qui ostendunt opus legis scriptum in cordibus suis, testimonium reddente illis conscientia ipsorum, et inter se invicem cogitationibus accusantibus, aut etiam defendentibus,
   <font size="2">
    16
   </font>
   in die, cum iudicabit Deus occulta hominum, secundum Evangelium meum per Iesum Christum.
  </p>
  <p>
   <font size="2">
    17
   </font>
   Si autem tu Iudaeus cognominaris, et requiescis in lege, et gloriaris in Deo,
   <font size="2">
    18
   </font>
   et nosti voluntatem eius, et probas utiliora, instructus per legem,
   <font size="2">
    19
   </font>
   confidis teipsum esse ducem caecorum, lumen eorum qui in tenebris sunt,
   <font size="2">
    20
   </font>
   eruditorem insipientium, magistrum infantium, habentem formam scientiae, et veritatis in lege.
   <font size="2">
    21
   </font>
   Qui ergo alium doces, teipsum non doces: qui praedicas non furandum, furaris:
   <font size="2">
    22
   </font>
   qui dicis non moechandum, moecharis: qui abominaris idola, sacrilegium facis:
   <font size="2">
    23
   </font>
   qui in lege gloriaris, per praevaricationem legis Deum inhonoras.
   <font size="2">
    24
   </font>
   (Nomen enim Dei per vos blasphematur inter gentes, sicut scriptum est.)
  </p>
  <p>
   <font size="2">
    25
   </font>
   Circumcisio quidem prodest, si legem observes: si autem praevaricator legis sis, circumcisio tua praeputium facta est.
   <font size="2">
    26
   </font>
   Si igitur praeputium iustitias legis custodiat, nonne praeputium illius in circumcisionem reputabitur?
   <font size="2">
    27
   </font>
   Et iudicabit id quod ex natura est praeputium, legem consummans, te, qui per litteram et circumcisionem praevaricator legis es?
   <font size="2">
    28
   </font>
   Non enim qui in manifesto, Iudaeus est: neque quae in manifesto, in carne, est circumcisio:
   <font size="2">
    29
   </font>
   sed qui in abscondito, Iudaeus est: et circumcisio cordis in spiritu, non littera: cuius laus non ex hominibus, sed ex Deo est.
  </p>
  <p>
   <a name="3">
   </a>
   [3]
   <font size="2">
    1
   </font>
   Quid ergo amplius Iudaeo est? Aut quae utilitas circumcisionis?
   <font size="2">
    2
   </font>
   Multum per omnem modum. Primum quidem quia credita sunt illis eloquia Dei.
   <font size="2">
    3
   </font>
   Quid enim si quidam illorum non crediderunt? Numquid incredulitas illorum fidem Dei evacuabit? Absit.
   <font size="2">
    4
   </font>
   Est autem Deus verax: omnis autem homo mendax, sicut scriptum est: Ut iustificeris in sermonibus tuis: et vincas cum iudicaris.
   <font size="2">
    5
   </font>
   Si autem iniquitas nostra iustitiam Dei commendat, quid dicemus? Numquid iniquus est Deus, qui infert iram?
   <font size="2">
    6
   </font>
   Secundum hominem dico. Absit. Alioquin quomodo iudicabit Deus hunc mundum?
   <font size="2">
    7
   </font>
   Si enim veritas Dei in meo mendacio abundavit in gloriam ipsius: quid adhuc et ego tamquam peccator iudicor?
   <font size="2">
    8
   </font>
   Et non (sicut blasphemamur, et sicut aiunt quidam nos dicere) faciamus mala ut veniant bona: quorum damnatio iusta est.
   <font size="2">
    9
   </font>
   Quid ergo? Praecellimus eos? Nequaquam. Causati enim sumus Iudaeos et Graecos omnes sub peccato esse,
   <font size="2">
    10
   </font>
   sicut scriptum est: Quia non est iustus quisquam:
   <font size="2">
    11
   </font>
   non est intelligens, non est requirens Deum.
   <font size="2">
    12
   </font>
   Omnes declinaverunt, simul inutiles facti sunt: non est qui faciat bonum, non est usque ad unum.
   <font size="2">
    13
   </font>
   Sepulchrum patens est guttur eorum, linguis suis dolose agebant: venenum aspidum sub labiis eorum:
   <font size="2">
    14
   </font>
   quorum os maledictione, et amaritudine plenum est:
   <font size="2">
    15
   </font>
   veloces pedes eorum ad effundendum sanguinem:
   <font size="2">
    16
   </font>
   contritio et infelicitas in viis eorum:
   <font size="2">
    17
   </font>
   et viam pacis non cognoverunt:
   <font size="2">
    18
   </font>
   non est timor Dei ante oculos eorum.
  </p>
  <p>
   <font size="2">
    19
   </font>
   Scimus autem quoniam quaecumque lex loquitur, iis, qui in lege sunt, loquitur: ut omne os obstruatur, et subditus fiat omnis mundus Deo:
   <font size="2">
    20
   </font>
   quia ex operibus legis non iustificabitur omnis caro coram illo. Per legem enim cognitio peccati.
   <font size="2">
    21
   </font>
   Nunc autem sine lege iustitia Dei manifestata est: testificata a lege et prophetis.
   <font size="2">
    22
   </font>
   Iustitia autem Dei per fidem Iesu Christi in omnes et super omnes qui credunt in eum: non enim est distinctio:
   <font size="2">
    23
   </font>
   omnes enim peccaverunt, et egent gloria Dei.
   <font size="2">
    24
   </font>
   Iustificati gratis per gratiam ipsius, per redemptionem quae est in Christo Iesu,
   <font size="2">
    25
   </font>
   quem proposuit Deus propitiationem per fidem in sanguine ipsius, ad ostensionem iustitiae suae propter remissionem praecedentium delictorum
   <font size="2">
    26
   </font>
   in sustentatione Dei, ad ostensionem iustitiae eius in hoc tempore: ut sit ipse iustus, et iustificans eum, qui est ex fide Iesu Christi.
  </p>
  <p>
   <font size="2">
    27
   </font>
   Ubi est ergo gloriatio tua? Exclusa est. Per quam legem? Factorum? Non: sed per legem fidei.
   <font size="2">
    28
   </font>
   Arbitramur enim iustificari hominem per fidem sine operibus legis.
   <font size="2">
    29
   </font>
   An Iudaeorum Deus tantum? Nonne et gentium? Immo et gentium:
   <font size="2">
    30
   </font>
   quoniam quidem unus est Deus, qui iustificat circumcisionem ex fide, et praeputium per fidem.
   <font size="2">
    31
   </font>
   Legem ergo destruimus per fidem? Absit: sed legem statuimus.
  </p>
  <p>
   <a name="4">
   </a>
   [4]
   <font size="2">
    1
   </font>
   Quid ergo dicemus invenisse Abraham patrem nostrum secundum carnem?
   <font size="2">
    2
   </font>
   Si enim Abraham ex operibus iustificatus est, habet gloriam, sed non apud Deum.
   <font size="2">
    3
   </font>
   Quid enim dicit Scriptura? Credidit Abraham Deo, et reputatam est illi ad iustitiam.
   <font size="2">
    4
   </font>
   Ei autem qui operatur, merces non imputatur secundum gratiam, sed secundum debitum.
   <font size="2">
    5
   </font>
   Ei vero qui non operatur, credenti autem in eum, qui iustificat impium, reputatur fides eius ad iustitiam secundum propositum gratiae Dei.
   <font size="2">
    6
   </font>
   Sicut et David dicit beatitudinem hominis, cui Deus accepto fert iustitiam sine operibus:
   <font size="2">
    7
   </font>
   Beati, quorum remissae sunt iniquitates, et quorum tecta sunt peccata.
   <font size="2">
    8
   </font>
   Beatus vir, cui non imputavit Dominus peccatum.
  </p>
  <p>
   <font size="2">
    9
   </font>
   Beatitudo ergo haec in circumcisione tantum manet, an etiam in praeputio? Dicimus enim quia reputata est Abrahae fides ad iustitiam.
   <font size="2">
    10
   </font>
   Quomodo ergo reputata est? In circumcisione, an in praeputio? Non in circumcisione, sed in praeputio.
   <font size="2">
    11
   </font>
   Et signum accepit circumcisionis, signaculum iustitiae fidei, quae est in praeputio: ut sit pater omnium credentium per praeputium, ut reputetur et illis ad iustitiam:
   <font size="2">
    12
   </font>
   et sit pater circumcisionis non iis tantum, qui sunt ex circumcisione, sed et iis qui sectantur vestigia fidei, quae est in praeputio patris nostri Abrahae.
  </p>
  <p>
   <font size="2">
    13
   </font>
   Non enim per legem promissio Abrahae, aut semini eius ut haeres esset mundi: sed per iustitiam fidei.
   <font size="2">
    14
   </font>
   Si enim qui ex lege, haeredes sunt: exinanita est fides, abolita est promissio.
   <font size="2">
    15
   </font>
   Lex enim iram operatur. Ubi enim non est lex, nec praevaricatio.
   <font size="2">
    16
   </font>
   Ideo ex fide, ut secundum gratiam firma sit promissio omni semini, non ei qui ex lege est solum, sed et ei qui ex fide est Abrahae, qui pater est omnium nostrum
   <font size="2">
    17
   </font>
   (sicut scriptum est: Quia patrem multarum gentium posui te) ante Deum, cui credidit, qui vivificat mortuos, et vocat ea quae non sunt, tamquam ea quae sunt:
   <font size="2">
    18
   </font>
   qui contra spem in spem credidit, ut fieret pater multarum gentium secundum quod dictum est ei: Sic erit semen tuum.
   <font size="2">
    19
   </font>
   Et non infirmatus est fide, nec consideravit corpus suum emortuum, cum iam fere centum esset annorum, et emortuam vulvam Sarae.
   <font size="2">
    20
   </font>
   In repromissione etiam Dei non haesitavit diffidentia, sed confortatus est fide, dans gloriam Deo:
   <font size="2">
    21
   </font>
   plenissime sciens, quia quaecumque promisit, potens est et facere.
   <font size="2">
    22
   </font>
   Ideo et reputatum est illi ad iustitiam.
  </p>
  <p>
   <font size="2">
    23
   </font>
   Non est autem scriptum tantum propter ipsum quia reputatum est illi ad iustitiam:
   <font size="2">
    24
   </font>
   sed et propter nos, quibus reputabitur credentibus in eum, qui suscitavit Iesum Christum Dominum nostrum a mortuis,
   <font size="2">
    25
   </font>
   qui traditus est propter delicta nostra, et resurrexit propter iustificationem nostram.
  </p>
  <p>
   <a name="5">
   </a>
   [5]
   <font size="2">
    1
   </font>
   Iustificati ergo ex fide, pacem habeamus ad Deum per Dominum nostrum Iesum Christum:
   <font size="2">
    2
   </font>
   per quem et habemus accessum per fidem in gratiam istam, in qua stamus, et gloriamur in spe gloriae filiorum Dei.
   <font size="2">
    3
   </font>
   Non solum autem, sed et gloriamur in tribulationibus: scientes quod tribulatio patientiam operatur:
   <font size="2">
    4
   </font>
   patientia autem probationem, probatio vero spem,
   <font size="2">
    5
   </font>
   spes autem non confundit: quia caritas Dei diffusa est in cordibus nostris per Spiritum Sanctum, qui datus est nobis.
  </p>
  <p>
   <font size="2">
    6
   </font>
   Ut quid enim Christus, cum adhuc infirmi essemus, secundum tempus, pro impiis mortuus est?
   <font size="2">
    7
   </font>
   Vix enim pro iusto quis moritur: nam pro bono forsitan quis audeat mori.
   <font size="2">
    8
   </font>
   Commendat autem caritatem suam Deus in nobis: quoniam cum adhuc peccatores essemus, secundum tempus,
   <font size="2">
    9
   </font>
   Christus pro nobis mortuus est: multo igitur magis nunc iustificati in sanguine ipsius, salvi erimus ab ira per ipsum.
   <font size="2">
    10
   </font>
   Si enim cum inimici essemus, reconciliati sumus Deo per mortem filii eius: multo magis reconciliati, salvi erimus in vita ipsius.
   <font size="2">
    11
   </font>
   Non solum autem: sed et gloriamur in Deo per Dominum nostrum Iesum Christum, per quem nunc reconciliationem accepimus.
  </p>
  <p>
   <font size="2">
    12
   </font>
   Propterea sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, in quo omnes peccaverunt.
   <font size="2">
    13
   </font>
   Usque ad legem enim peccatum erat in mundo: peccatum autem non imputabatur, cum lex non esset.
   <font size="2">
    14
   </font>
   Sed regnavit mors ab Adam usque ad Moysen etiam in eos qui non peccaverunt in similitudinem praevaricationis Adae, qui est forma futuri.
  </p>
  <p>
   <font size="2">
    15
   </font>
   Sed non sicut delictum, ita et donum: si enim unius delicto multi mortui sunt: multo magis gratia Dei et donum in gratia unius hominis Iesu Christi in plures abundavit.
   <font size="2">
    16
   </font>
   Et non sicut per unum peccatum, ita et donum. Nam iudicium quidem ex uno in condemnationem: gratia autem ex multis delictis in iustificationem.
   <font size="2">
    17
   </font>
   Si enim unius delicto mors regnavit per unum: multo magis abundantiam gratiae, et donationis, et iustitiae accipientes, in vita regnabunt per unum Iesum Christum.
  </p>
  <p>
   <font size="2">
    18
   </font>
   Igitur sicut per unius delictum in omnes homines in condemnationem: sic et per unius iustitiam in omnes homines in iustificationem vitae.
   <font size="2">
    19
   </font>
   Sicut enim per inobedientiam unius hominis, peccatores constituti sunt multi: ita et per unius obeditionem, iusti constituentur multi.
  </p>
  <p>
   <font size="2">
    20
   </font>
   Lex autem subintravit ut abundaret delictum. Ubi autem abundavit delictum, superabundavit gratia:
   <font size="2">
    21
   </font>
   ut sicut regnavit peccatum in mortem: ita et gratia regnet per iustitiam in vitam aeternam, per Iesum Christum Dominum nostrum.
  </p>
  <p>
   <a name="6">
   </a>
   [6]
   <font size="2">
    1
   </font>
   Quid ergo dicemus? Permanebimus in peccato ut gratia abundet?
   <font size="2">
    2
   </font>
   Absit. Qui enim mortui sumus peccato, quomodo adhuc vivemus in illo?
   <font size="2">
    3
   </font>
   An ignoratis quia quicumque baptizati sumus in Christo Iesu, in morte ipsius baptizati sumus?
   <font size="2">
    4
   </font>
   Consepulti enim sumus cum illo per baptismum in mortem: ut quomodo Christus surrexit a mortuis per gloriam Patris, ita et nos in novitate vitae ambulemus.
   <font size="2">
    5
   </font>
   Si enim complantati facti sumus similitudini mortis eius: simul et resurrectionis erimus.
   <font size="2">
    6
   </font>
   Hoc scientes, quia vetus homo noster simul crucifixus est, ut destruatur corpus peccati, et ultra non serviamus peccato.
   <font size="2">
    7
   </font>
   Qui enim mortuus est, iustificatus est a peccato.
  </p>
  <p>
   <font size="2">
    8
   </font>
   Si autem mortui sumus cum Christo, credimus quia simul etiam vivemus cum Christo,
   <font size="2">
    9
   </font>
   scientes quod Christus resurgens ex mortuis iam non moritur: mors illi ultra non dominabitur.
   <font size="2">
    10
   </font>
   Quod enim mortuus est peccato, mortuus est semel: quod autem vivit, vivit Deo.
   <font size="2">
    11
   </font>
   Ita et vos existimate vos mortuos quidem esse peccato, viventes autem Deo, in Christo Iesu Domino nostro.
   <font size="2">
    12
   </font>
   Non ergo regnet peccatum in vestro mortali corpore ut obediatis concupiscentiis eius.
   <font size="2">
    13
   </font>
   Sed neque exhibeatis membra vestra arma iniquitatis peccato: sed exhibete vos Deo, tamquam ex mortuis viventes: et membra vestra arma iustitiae Deo.
   <font size="2">
    14
   </font>
   Peccatum enim vobis non dominabitur: non enim sub lege estis, sed sub gratia.
  </p>
  <p>
   <font size="2">
    15
   </font>
   Quid ergo? Peccabimus, quoniam non sumus sub lege, sed sub gratia? Absit.
   <font size="2">
    16
   </font>
   Nescitis quoniam cui exhibetis vos servos ad obediendum, servi estis eius, cui obeditis, sive peccati ad mortem, sive obeditionis ad iustitiam?
   <font size="2">
    17
   </font>
   Gratias autem Deo quod fuistis servi peccati, obedistis autem ex corde in eam formam doctrinae, in quam traditi estis.
   <font size="2">
    18
   </font>
   Liberati autem a peccato, servi facti estis iustitiae.
  </p>
  <p>
   <font size="2">
    19
   </font>
   Humanum dico, propter infirmitatem carnis vestrae: sicut enim exhibuistis membra vestra servire immunditiae, et iniquitati ad iniquitatem, ita nunc exhibete membra vestra servire iustitiae in santificationem.
   <font size="2">
    20
   </font>
   Cum enim servi essetis peccati, liberi fuistis iustitiae.
   <font size="2">
    21
   </font>
   Quem ergo fructum habuistis tunc in illis, in quibus nunc erubescitis? Nam finis illorum mors est.
   <font size="2">
    22
   </font>
   Nunc vero liberati a peccato, servi autem facti Deo, habetis fructum vestrum in santificationem, finem vero vitam aeternam.
   <font size="2">
    23
   </font>
   Stipendia enim peccati, mors. Gratia autem Dei, vita aeterna, in Christo Iesu Domino nostro.
  </p>
  <p>
   <a name="7">
   </a>
   [7]
   <font size="2">
    1
   </font>
   An ignoratis, fratres (scientibus enim legem loquor), quia lex in homine dominatur quanto tempore vivit?
   <font size="2">
    2
   </font>
   Nam quae sub viro est mulier, vivente viro, alligata est legi: si autem mortuus fuerit vir eius, soluta est a lege viri.
   <font size="2">
    3
   </font>
   Igitur, vivente viro, vocabitur adultera si fuerit cum alio viro: si autem mortuus fuerit vir eius, liberata est a lege viri, ut non sit adultera si fuerit cum alio viro.
   <font size="2">
    4
   </font>
   Itaque fratres mei, et vos mortificati estis legi per corpus Christi: ut sitis alterius, qui ex mortuis resurrexit, ut fructificemus Deo.
   <font size="2">
    5
   </font>
   Cum enim essemus in carne, passiones peccatorum, quae per legem erant, operabantur in membris nostris, ut fructificarent morti.
   <font size="2">
    6
   </font>
   Nunc autem soluti sumus a lege mortis, in qua detinebamur, ita ut serviamus in novitate spiritus, et non in vetustate litterae.
  </p>
  <p>
   <font size="2">
    7
   </font>
   Quid ergo dicemus? Lex peccatum est? Absit. Sed peccatum non cognovi, nisi per legem: nam concupiscentiam nesciebam, nisi lex diceret: Non concupisces.
   <font size="2">
    8
   </font>
   Occasione autem accepta, peccatum per mandatum operatum est in me omnem concupiscentiam. Sine lege enim peccatum mortuum erat.
   <font size="2">
    9
   </font>
   Ego autem vivebam sine lege aliquando: sed cum venisset mandatum, peccatum revixit.
   <font size="2">
    10
   </font>
   Ego autem mortuus sum: et inventum est mihi mandatum, quod erat ad vitam, hoc esse ad mortem.
   <font size="2">
    11
   </font>
   Nam peccatum occasione accepta per mandatum, seduxit me, et per illud occidit.
   <font size="2">
    12
   </font>
   Itaque lex quidem sancta, et mandatum sanctum, et iustum, et bonum.
   <font size="2">
    13
   </font>
   Quod ergo bonum est, mihi factum est mors? Absit. Sed peccatum, ut appareat peccatum, per bonum operatum est mihi mortem: ut fiat supra modum peccans peccatum per mandatum.
   <font size="2">
    14
   </font>
   Scimus enim quia lex spiritualis est: ego autem carnalis sum, venundatus sub peccato.
   <font size="2">
    15
   </font>
   Quod enim operor, non intelligo: non enim quod volo bonum, hoc ago: sed quod odi malum, illud facio.
   <font size="2">
    16
   </font>
   Si autem quod nolo, illud facio: consentio legi, quoniam bona est.
   <font size="2">
    17
   </font>
   Nunc autem iam non ego operor illud, sed quod habitat in me peccatum.
   <font size="2">
    18
   </font>
   Scio enim quia non habitat in me, hoc est in carne mea, bonum. Nam velle, adiacet mihi: perficere autem bonum, non invenio.
   <font size="2">
    19
   </font>
   Non enim quod volo bonum, hoc facio: sed quod nolo malum, hoc ago.
   <font size="2">
    20
   </font>
   Si autem quod nolo, illud facio: iam non ego operor illud, sed quod habitat in me, peccatum.
   <font size="2">
    21
   </font>
   Invenio igitur legem, volenti mihi facere bonum, quoniam mihi malum adiacet:
   <font size="2">
    22
   </font>
   condelector enim legi Dei secundum interiorem hominem:
   <font size="2">
    23
   </font>
   video autem aliam legem in membris meis, repugnantem legi mentis meae, et captivantem me in lege peccati, quae est in membris meis.
  </p>
  <p>
   <font size="2">
    24
   </font>
   Infelix ego homo, quis me liberabit de corpore mortis huius?
   <font size="2">
    25
   </font>
   Gratia Dei per Iesum Christum Dominum nostrum. Igitur ego ipse mente servio legi Dei: carne autem, legi peccati.
  </p>
  <p>
   <a name="8">
   </a>
   [8]
   <font size="2">
    1
   </font>
   Nihil ergo nunc damnationis est iis qui sunt in Christo Iesu: qui non secundum carnem ambulant.
   <font size="2">
    2
   </font>
   Lex enim spiritus vitae in Christo Iesu liberavit me a lege peccati et mortis.
   <font size="2">
    3
   </font>
   Nam quod impossibile erat legi, in quo infirmabatur per carnem: Deus Filium suum mittens in similitudinem carnis peccati et de peccato, damnavit peccatum in carne,
   <font size="2">
    4
   </font>
   et iustificatio legis impleretur in nobis, qui non secundum carnem ambulamus, sed secundum spiritum.
  </p>
  <p>
   <font size="2">
    5
   </font>
   Qui enim secundum carnem sunt, quae carnis sunt, sapiunt: qui vero secundum spiritum sunt, quae sunt spiritus, sentiunt.
   <font size="2">
    6
   </font>
   Nam prudentia carnis, mors est: prudentia autem spiritus, vita et pax:
   <font size="2">
    7
   </font>
   quoniam sapientia carnis inimica est Deo: legi enim Dei non est subiecta, nec enim potest.
   <font size="2">
    8
   </font>
   Qui autem in carne sunt, Deo placere non possunt.
  </p>
  <p>
   <font size="2">
    9
   </font>
   Vos autem in carne non estis, sed in spiritu: si tamen Spiritus Dei habitat in vobis. Siquis autem Spiritum Christi non habet, hic non est eius.
   <font size="2">
    10
   </font>
   Si autem Christus in vobis est, corpus quidem mortuum est propter peccatum, spiritus vero vivit propter iustificationem.
   <font size="2">
    11
   </font>
   Quod si Spiritus eius, qui suscitavit Iesum a mortuis, habitat in vobis: qui suscitavit Iesum Christum a mortuis, vivificabit et mortalia corpora vestra, propter inhabitantem Spiritum eius in vobis.
  </p>
  <p>
   <font size="2">
    12
   </font>
   Ergo fratres, debitores sumus non carni, ut secundum carnem vivamus.
   <font size="2">
    13
   </font>
   Si enim secundum carnem vixeritis, moriemini: si autem spiritu facta carnis mortificaveritis, vivetis.
   <font size="2">
    14
   </font>
   Quicumque enim Spiritu Dei aguntur, ii sunt filii Dei.
   <font size="2">
    15
   </font>
   Non enim accepistis spiritum servitutis iterum in timore, sed accepistis spiritum adoptionis filiorum, in quo clamamus: Abba (Pater).
   <font size="2">
    16
   </font>
   Ipse enim Spiritus testimonium reddit spiritui nostro quod sumus filii Dei.
   <font size="2">
    17
   </font>
   Si autem filii, et haeredes: haeredes, quidem Dei, cohaeredes autem Christi: si tamen compatimur ut et conglorificemur.
   <font size="2">
    18
   </font>
   Existimo enim quod non sunt condignae passiones huius temporis ad futuram gloriam, quae revelabitur in nobis.
  </p>
  <p>
   <font size="2">
    19
   </font>
   Nam exspectatio creaturae revelationem filiorum Dei exspectat.
   <font size="2">
    20
   </font>
   Vanitati enim creatura subiecta est non volens, sed propter eum, qui subiecit eam in spe:
   <font size="2">
    21
   </font>
   quia et ipsa creatura liberabitur a servitute corruptionis in libertatem gloriae filiorum Dei.
   <font size="2">
    22
   </font>
   Scimus enim quod omnis creatura ingemiscit, et parturit usque adhuc.
   <font size="2">
    23
   </font>
   Non solum autem illa, sed et nos ipsi primitias spiritus habentes: et ipsi intra nos gemimus adoptionem filiorum Dei exspectantes, redemptionem corporis nostri.
   <font size="2">
    24
   </font>
   Spe enim salvi facti sumus. Spes autem, quae videtur, non est spes: nam quod videt quis, quid sperat?
   <font size="2">
    25
   </font>
   Si autem quod non videmus, speramus: per patientiam exspectamus.
   <font size="2">
    26
   </font>
   Similiter autem et Spiritus adiuvat infirmitatem nostram: nam quid oremus, sicut oportet, nescimus: sed ipse Spiritus postulat pro nobis gemitibus inenarrabilibus.
   <font size="2">
    27
   </font>
   Qui autem scrutatur corda, scit quid desideret Spiritus: quia secundum Deum postulat pro sanctis.
  </p>
  <p>
   <font size="2">
    28
   </font>
   Scimus autem quoniam diligentibus Deum omnia cooperantur in bonum, iis qui secundum propositum vocati sunt sancti.
   <font size="2">
    29
   </font>
   Nam quos praescivit, et praedestinavit conformes fieri imaginis Filii sui, ut sit ipse primogenitus in multis fratribus.
   <font size="2">
    30
   </font>
   Quos autem praedestinavit, hos et vocavit: et quos vocavit, hos et iustificavit: quos autem iustificavit, illos et glorificavit.
  </p>
  <p>
   <font size="2">
    31
   </font>
   Quid ergo dicemus ad haec? Si Deus pro nobis, qui contra nos?
   <font size="2">
    32
   </font>
   Qui etiam proprio Filio suo non pepercit, sed pro nobis omnibus tradidit illum: quomodo non etiam cum illo omnia nobis donavit?
   <font size="2">
    33
   </font>
   Quis accusabit adversus electos Dei? Deus qui iustificat,
   <font size="2">
    34
   </font>
   quis est qui condemnet? Christus Iesus, qui mortuus est, immo qui et resurrexit, qui est ad dexteram Dei, qui etiam interpellat pro nobis.
   <font size="2">
    35
   </font>
   Quis ergo nos separabit a caritate Christi? tribulatio? an angustia? an fames? an nuditas? an periculum? an persecutio? an gladius?
   <font size="2">
    36
   </font>
   (Sicut scriptum est: Quia propter te mortificamur tota die: aestimati sumus sicut oves occisionis.)
  </p>
  <p>
   <font size="2">
    37
   </font>
   Sed in his omnibus superamus propter eum qui dilexit nos.
   <font size="2">
    38
   </font>
   Certus sum enim quia neque mors, neque vita, neque angeli, neque principatus, neque virtutes, neque instantia, neque futura, neque fortitudo,
   <font size="2">
    39
   </font>
   neque altitudo, neque profundum, neque creatura alia poterit nos separare a caritate Dei, quae est in Christo Iesu Domino nostro.
  </p>
  <p>
   <a name="9">
   </a>
   [9]
   <font size="2">
    1
   </font>
   Veritatem dico in Christo, non mentior: testimonium mihi perhibente conscientia mea in Spiritu Sancto:
   <font size="2">
    2
   </font>
   quoniam tristitia mihi magna est, et continuus dolor cordi meo.
   <font size="2">
    3
   </font>
   Optabam enim ego ipse anathema esse a Christo pro fratribus meis, qui sunt cognati mei secundum carnem,
   <font size="2">
    4
   </font>
   qui sunt Israelitae, quorum adoptio est filiorum, et gloria, et testamentum, et legislatio, et obsequium, et promissa:
   <font size="2">
    5
   </font>
   quorum patres, et ex quibus est Christus secundum carnem, qui est super omnia Deus benedictus in saecula. Amen.
  </p>
  <p>
   <font size="2">
    6
   </font>
   Non autem quod exciderit verbum Dei. Non enim omnes qui ex Israel sunt, ii sunt Israelitae:
   <font size="2">
    7
   </font>
   neque qui semen sunt Abrahae, omnes filii: sed in Isaac vocabitur tibi semen:
   <font size="2">
    8
   </font>
   id est, non qui filii carnis, hi filii Dei: sed qui filii sunt promissionis, aestimantur in semine.
   <font size="2">
    9
   </font>
   Promissionis enim verbum hoc est: Secundum hoc tempus veniam: et erit Sarae filius.
   <font size="2">
    10
   </font>
   Non solum autem illa: sed et Rebecca ex uno concubitu habens, Isaac patris nostri.
   <font size="2">
    11
   </font>
   Cum enim nondum nati fuissent, aut aliquid boni egissent, aut mali (ut secundum electionem propositum Dei maneret),
   <font size="2">
    12
   </font>
   non ex operibus, sed ex vocante dictum est ei quia maior serviet minori,
   <font size="2">
    13
   </font>
   sicut scriptum est: Iacob dilexi, Esau autem odio habui.
  </p>
  <p>
   <font size="2">
    14
   </font>
   Quid ergo dicemus? Numquid iniquitas apud Deum? Absit.
   <font size="2">
    15
   </font>
   Moysi enim dicit: Miserebor cuius misereor: et misericordiam praestabo cuius miserebor.
  </p>
  <p>
   <font size="2">
    16
   </font>
   Igitur non volentis, neque currentis, sed miserentis est Dei.
   <font size="2">
    17
   </font>
   Dicit enim Scriptura Pharaoni: Quia in hoc ipsum excitavi te, ut ostendam in te virtutem meam: et ut annuntietur nomen meum in universa terra.
   <font size="2">
    18
   </font>
   Ergo cuius vult miseretur, et quem vult indurat.
  </p>
  <p>
   <font size="2">
    19
   </font>
   Dicis itaque mihi: Quid adhuc queritur? Voluntati enim eius quis resistit?
   <font size="2">
    20
   </font>
   O homo, tu quis es, qui respondeas Deo? Numquid dicit figmentum ei qui se finxit: Quid me fecisti sic?
   <font size="2">
    21
   </font>
   An non habet potestatem figulus luti ex eadem massa facere aliud quidem vas in honorem, aliud vero in contumeliam?
   <font size="2">
    22
   </font>
   Quod si Deus volens ostendere iram, et notum facere potentiam suam, sustinuit in multa patientia vasa irae, apta in interitum,
   <font size="2">
    23
   </font>
   ut ostenderet divitias gloriae suae in vasa misericordiae, quae praeparavit in gloriam.
   <font size="2">
    24
   </font>
   Quos et vocavit nos non solum ex Iudaeis, sed etiam in gentibus,
   <font size="2">
    25
   </font>
   sicut in Osee dicit: Vocabo non plebem meam, plebem meam: et non dilectam, dilectam: et non misericordiam consecutam, misericordiam consecutam.
   <font size="2">
    26
   </font>
   Et erit: in loco, ubi dictum est eis: Non plebs mea vos: ibi vocabuntur filii Dei vivi.
   <font size="2">
    27
   </font>
   Isaias autem clamat pro Israel: Si fuerit numerus filiorum Israel tamquam arena maris, reliquiae salvae fient.
   <font size="2">
    28
   </font>
   Verbum enim consummans, et abbrevians in aequitate: quia verbum breviatum faciet Dominus super terram:
   <font size="2">
    29
   </font>
   et sicut praedixit Isaias: Nisi Dominus Sabaoth reliquisset nobis semen, sicut Sodoma facti essemus, et sicut Gomorrha similes fuissemus.
  </p>
  <p>
   <font size="2">
    30
   </font>
   Quid ergo dicemus? Quod gentes, quae non sectabantur iustitiam, apprehenderunt iustitiam: iustitiam autem, quae ex fide est.
   <font size="2">
    31
   </font>
   Israel vero sectando legem iustitiae, in legem iustitiae non pervenit.
   <font size="2">
    32
   </font>
   Quare? Quia non ex fide, sed quasi ex operibus: offenderunt enim in lapidem offensionis,
   <font size="2">
    33
   </font>
   sicut scriptum est: Ecce pono in Sion lapidem offensionis, et petram scandali: et omnis qui credit in eum, non confundetur.
  </p>
  <p>
   <a name="10">
   </a>
   [10]
   <font size="2">
    1
   </font>
   Fratres, voluntas quidem cordis mei, et obsecratio ad Deum, fit pro illis in salutem.
   <font size="2">
    2
   </font>
   Testimonium enim perhibeo illis quod aemulationem Dei habent, sed non secundum scientiam.
   <font size="2">
    3
   </font>
   Ignorantes enim iustitiam Dei, et suam quaerentes statuere, iustitiae Dei non sunt subiecti.
   <font size="2">
    4
   </font>
   Finis enim legis, Christus, ad iustitiam omni credenti.
  </p>
  <p>
   <font size="2">
    5
   </font>
   Moyses enim scripsit, quoniam iustitiam, quae ex lege est, qui fecerit homo, vivet in ea.
   <font size="2">
    6
   </font>
   Quae autem ex fide est iustitia, sic dicit: Ne dixeris in corde tuo: Qui ascendet in caelum? Id est, Christum deducere:
   <font size="2">
    7
   </font>
   aut, Quis descendet in abyssum? Hoc est, Christum a mortuis revocare.
   <font size="2">
    8
   </font>
   Sed quid dicit Scriptura? Prope est verbum in ore tuo, et in corde tuo: hoc est verbum fidei, quod praedicamus.
   <font size="2">
    9
   </font>
   Quia si confitearis in ore tuo Dominum Iesum, et in corde tuo credideris quod Deus illum suscitavit a mortuis, salvus eris.
   <font size="2">
    10
   </font>
   Corde enim creditur ad iustitiam: ore autem confessio fit ad salutem.
   <font size="2">
    11
   </font>
   Dicit enim Scriptura: Omnis qui credit in illum, non confundetur.
   <font size="2">
    12
   </font>
   Non enim est distinctio Iudaei et Graeci: nam idem Dominus omnium, dives in omnes qui invocant illum.
   <font size="2">
    13
   </font>
   Omnis enim quicumque invocaverit nomen Domini, salvus erit.
  </p>
  <p>
   <font size="2">
    14
   </font>
   Quomodo ergo invocabunt, in quem non crediderunt? aut quomodo credent ei, quem non audierunt? quomodo autem audient sine praedicante?
   <font size="2">
    15
   </font>
   quomodo vero praedicabunt nisi mittantur? Sicut scriptum est: Quam speciosi pedes evangelizantium pacem, evangelizantium bona!
   <font size="2">
    16
   </font>
   Sed non omnes obediunt Evangelio. Isaias enim dicit: Domine, quis credidit auditui nostro?
   <font size="2">
    17
   </font>
   Ergo fides ex auditu, auditus autem per verbum Christi.
   <font size="2">
    18
   </font>
   Sed dico: Numquid non audierunt? Et quidem in omnem terram exivit sonus eorum, et in fines orbis terrae verba eorum.
   <font size="2">
    19
   </font>
   Sed dico: Numquid Israel non cognovit? Primus Moyses dicit: Ego ad aemulationem vos adducam in non gentem: in gentem insipientem, in iram vos mittam.
   <font size="2">
    20
   </font>
   Isaias autem audet, et dicit: Inventus sum a non quaerentibus me: palam apparui iis qui me non interrogabant.
  </p>
  <p>
   <font size="2">
    21
   </font>
   Ad Israel autem dicit: Tota die expandi manus meas ad populum non credentem, et contradicentem.
  </p>
  <p>
   <a name="11">
   </a>
   [11]
   <font size="2">
    1
   </font>
   Dico ergo: Numquid Deus repulit populum suum? Absit. Nam et ego Israelita sum ex semine Abraham, de tribu Beniamin:
   <font size="2">
    2
   </font>
   non repulit Deus plebem suam, quam praescivit. An nescitis in Elia quid dicit Scriptura? quemadmodum interpellat Deum adversum Israel:
   <font size="2">
    3
   </font>
   Domine, prophetas tuos occiderunt, altaria tua suffoderunt: et ego relictus sum solus, et quaerunt animam meam.
  </p>
  <p>
   <font size="2">
    4
   </font>
   Sed quid dicit illi divinum responsum? Reliqui mihi septem millia virorum, qui non curvaverunt genua ante Baal.
   <font size="2">
    5
   </font>
   Sic ergo et in hoc tempore reliquiae secundum electionem gratiae salvae factae sunt.
   <font size="2">
    6
   </font>
   Si autem gratia, iam non ex operibus: alioquin gratia iam non est gratia.
   <font size="2">
    7
   </font>
   Quid ergo? Quod quaerebat Israel, hoc non est consecutus: electio autem consecuta est: ceteri vero excaecati sunt:
   <font size="2">
    8
   </font>
   sicut scriptum est: Dedit illis Deus spiritum compunctionis: oculos ut non videant, et aures ut non audiant, usque in hodiernum diem.
   <font size="2">
    9
   </font>
   Et David dicit: Fiat mensa eorum in laqueum, et in captionem, et in scandalum, et in retributionem illis.
   <font size="2">
    10
   </font>
   Obscurentur oculi eorum ne videant: et dorsum eorum semper incurva.
   <font size="2">
    11
   </font>
   Dico ergo: Numquid sic offenderunt ut caderent? Absit. Sed illorum delicto, salus est gentibus ut illos aemulentur.
   <font size="2">
    12
   </font>
   Quod si delictum illorum divitiae sunt mundi, et diminutio eorum divitiae gentium: quanto magis plenitudo eorum?
  </p>
  <p>
   <font size="2">
    13
   </font>
   Vobis enim dico gentibus: Quamdiu quidem ego sum gentium Apostolus, ministerium meum honorificabo,
   <font size="2">
    14
   </font>
   si quomodo ad aemulandum provocem carnem meam, et salvos faciam aliquos ex illis.
   <font size="2">
    15
   </font>
   Si enim amissio eorum, reconciliatio est mundi: quae assumptio, nisi vita ex mortuis?
   <font size="2">
    16
   </font>
   Quod si delibatio sancta est, et massa: et si radix sancta, et rami.
   <font size="2">
    17
   </font>
   Quod si aliqui ex ramis fracti sunt, tu autem cum oleaster esses, insertus es in illis, et socius radicis, et pinguedinis olivae factus es,
   <font size="2">
    18
   </font>
   noli gloriari adversus ramos. Quod si gloriaris: non tu radicem portas, sed radix te.
   <font size="2">
    19
   </font>
   Dices ergo: Fracti sunt rami ut ego inserar.
   <font size="2">
    20
   </font>
   Bene: propter incredulitatem fracti sunt. Tu autem fide stas: noli altum sapere, sed time.
   <font size="2">
    21
   </font>
   Si enim Deus naturalibus ramis non pepercit: ne forte nec tibi parcat.
   <font size="2">
    22
   </font>
   Vide ergo bonitatem, et severitatem Dei: in eos quidem qui ceciderunt, severitatem: in te autem bonitatem Dei, si permanseris in bonitate, alioquin et tu excideris.
   <font size="2">
    23
   </font>
   Sed et illi, si non permanserint in incredulitate, inserentur: potens est enim Deus iterum inserere illos.
   <font size="2">
    24
   </font>
   Nam si tu ex naturali excisus es oleastro, et contra naturam insertus es in bonam olivam: quanto magis ii qui secundum naturam inserentur suae olivae?
  </p>
  <p>
   <font size="2">
    25
   </font>
   Nolo enim vos ignorare, fratres, mysterium hoc (ut non sitis vobis ipsis sapientes), quia caecitas ex parte contigit in Israel, donec plenitudo gentium intraret,
   <font size="2">
    26
   </font>
   et sic omnis Israel salvus fieret, sicut scriptum est: Veniet ex Sion, qui eripiat, et avertat impietatem a Iacob.
   <font size="2">
    27
   </font>
   Et hoc illis a me testamentum: cum abstulero peccata eorum.
  </p>
  <p>
   <font size="2">
    28
   </font>
   Secundum Evangelium quidem, inimici propter vos: secundum electionem autem, carissimi propter patres.
   <font size="2">
    29
   </font>
   Sine poenitentia enim sunt dona et vocatio Dei.
   <font size="2">
    30
   </font>
   Sicut enim aliquando et vos non credidistis Deo, nunc autem misericordiam consecuti estis propter incredulitatem illorum:
   <font size="2">
    31
   </font>
   ita et isti nunc non crediderunt in vestram misericordiam: ut et ipsi misericordiam consequantur.
  </p>
  <p>
   <font size="2">
    32
   </font>
   Conclusit enim Deus omnia in incredulitate, ut omnium misereatur.
   <font size="2">
    33
   </font>
   O altitudo divitiarum sapientiae, et scientiae Dei: quam incomprehensibilia sunt iudicia eius, et investigabiles viae eius!
   <font size="2">
    34
   </font>
   Quis enim cognovit sensum Domini? aut quis consiliarius eius fuit?
   <font size="2">
    35
   </font>
   aut quis prior dedit illi, et retribuetur ei?
   <font size="2">
    36
   </font>
   Quoniam ex ipso, et per ipsum, et in ipso sunt omnia: ipsi gloria in saecula. Amen.
  </p>
  <p>
   <a name="12">
   </a>
   [12]
   <font size="2">
    1
   </font>
   Obsecro itaque vos fratres per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum.
   <font size="2">
    2
   </font>
   Et nolite conformari huic saeculo, sed reformamini in novitate sensus vestri: ut probetis quae sit voluntas Dei bona, et beneplacens, et perfecta.
  </p>
  <p>
   <font size="2">
    3
   </font>
   Dico enim per gratiam quae data est mihi, omnibus qui sunt inter vos, non plus sapere quam oportet sapere, sed sapere ad sobrietatem: et unicuique sicut Deus divisit mensuram fidei.
   <font size="2">
    4
   </font>
   Sicut enim in uno corpore multa membra habemus, omnia autem membra non eumdem actum habent:
   <font size="2">
    5
   </font>
   ita multi unum corpus sumus in Christo, singuli autem alter alterius membra.
   <font size="2">
    6
   </font>
   Habentes autem donationes secundum gratiam, quae data est nobis, differentes: sive prophetiam secundum rationem fidei,
   <font size="2">
    7
   </font>
   sive ministerium in ministrando, sive qui docet in doctrina,
   <font size="2">
    8
   </font>
   qui exhortatur in exhortando, qui tribuit in simplicitate, qui praeest in sollicitudine, qui miseretur in hilaritate.
  </p>
  <p>
   <font size="2">
    9
   </font>
   Dilectio sine simulatione: odientes malum, adhaerentes bono:
   <font size="2">
    10
   </font>
   caritate fraternitatis invicem diligentes: honore invicem praevenientes:
   <font size="2">
    11
   </font>
   sollicitudine non pigri: spiritu ferventes: Domino servientes:
   <font size="2">
    12
   </font>
   spe gaudentes: in tribulatione patientes: orationi instantes:
   <font size="2">
    13
   </font>
   necessitatibus sanctorum communicantes: hospitalitatem sectantes.
   <font size="2">
    14
   </font>
   Benedicite persequentibus vos: benedicite, et nolite maledicere.
   <font size="2">
    15
   </font>
   Gaudere cum gaudentibus, flere cum flentibus:
   <font size="2">
    16
   </font>
   idipsum invicem sentientes: non alta sapientes, sed humilibus consentientes. Nolite esse prudentes apud vosmetipsos.
  </p>
  <p>
   <font size="2">
    17
   </font>
   Nulli malum pro malo reddentes: providentes bona non tantum coram Deo, sed etiam coram omnibus hominibus.
   <font size="2">
    18
   </font>
   Si fieri potest, quod ex vobis est, cum omnibus hominibus pacem habentes:
   <font size="2">
    19
   </font>
   non vosmetipsos defendentes carissimi, sed date locum irae. Scriptum est enim: Mihi vindicta: ego retribuam, dicit Dominus.
   <font size="2">
    20
   </font>
   Sed si esurierit inimicus tuus, ciba illum: si sitit, potum da illi: hoc enim faciens, carbones ignis congeres super caput eius.
   <font size="2">
    21
   </font>
   Noli vinci a malo, sed vince in bono malum.
  </p>
  <p>
   <a name="13">
   </a>
   [13]
   <font size="2">
    1
   </font>
   Omnis anima potestatibus sublimioribus subdita sit: non est enim potestas nisi a Deo: quae autem sunt, a Deo ordinatae sunt.
   <font size="2">
    2
   </font>
   Itaque qui resistit potestati, Dei ordinationi resistit. Qui autem resistunt, ipsi sibi damnationem acquirunt:
   <font size="2">
    3
   </font>
   nam principes non sunt timori boni operis, sed mali. Vis autem non timere potestatem? Bonum fac: et habebis laudem ex illa:
   <font size="2">
    4
   </font>
   Dei enim minister est tibi in bonum. Si autem malum feceris, time: non enim sine causa gladium portat. Dei enim minister est: vindex in iram ei qui malum agit.
   <font size="2">
    5
   </font>
   Ideo necessitate subditi estote non solum propter iram, sed etiam propter conscientiam.
   <font size="2">
    6
   </font>
   Ideo enim et tributa praestatis: ministri enim Dei sunt, in hoc ipsum servientes.
   <font size="2">
    7
   </font>
   Reddite ergo omnibus debita: cui tribulatum, tributum: cui vectigal, vectigal: cui timorem, timorem: cui honorem, honorem.
  </p>
  <p>
   <font size="2">
    8
   </font>
   Nemini quidquam debeatis, nisi ut invicem diligatis: qui enim diligit proximum, legem implevit.
   <font size="2">
    9
   </font>
   Nam: non adultaberis: non occides: non furaberis: non falsum testimonium dices: non concupisces: et si quod est aliud mandatum, in hoc verbo instauratur: diliges proximum tuum sicut teipsum.
   <font size="2">
    10
   </font>
   Dilectio proximi malum non operatur. Plenitudo ergo legis est dilectio.
   <font size="2">
    11
   </font>
   Et hoc scientes tempus: quia hora est iam nos de somno surgere. Nunc enim propior est nostra salus, quam cum credidimus.
   <font size="2">
    12
   </font>
   Nox praecessit, dies autem appropinquavit. Abiiciamus ergo opera tenebrarum, et induamur arma lucis.
   <font size="2">
    13
   </font>
   Sicut in die honeste ambulemus: non in comessationibus, et ebrietatibus, non in cubilibus, et impudicitiis, non in contentione, et aemulatione:
   <font size="2">
    14
   </font>
   sed induamini Dominum Iesum Christum, et carnis curam ne feceritis in desideriis.
  </p>
  <p>
   <a name="14">
   </a>
   [14]
   <font size="2">
    1
   </font>
   Infirmum autem in fide assumite, non in disceptationibus cogitationum.
   <font size="2">
    2
   </font>
   Alius enim credit se manducare omnia: qui autem infirmus est, olus manducet.
   <font size="2">
    3
   </font>
   Is qui manducat, non manducantem non spernat: et qui non manducat, manducantem non iudicet: Deus enim illum assumpsit.
   <font size="2">
    4
   </font>
   Tu quis es, qui iudicas alienum servum? domino suo stat, aut cadit: stabit autem: potens est enim Deus statuere illum.
  </p>
  <p>
   <font size="2">
    5
   </font>
   Nam alius iudicat diem inter diem: alius autem iudicat omnem diem: unusquisque in suo sensu abundet.
   <font size="2">
    6
   </font>
   Qui sapit diem, Domino sapit, et qui manducat, Domino manducat: gratias enim agit Deo. Et qui non manducat, Domino non manducat, et gratias agit Deo.
   <font size="2">
    7
   </font>
   Nemo enim nostrum sibi vivit, et nemo sibi moritur.
   <font size="2">
    8
   </font>
   Sive enim vivemus, Domino vivimus: sive morimur, Domino morimur. Sive ergo vivimus, sive morimur, Domini sumus.
   <font size="2">
    9
   </font>
   In hoc enim Christus mortuus est, et resurrexit: ut et mortuorum et vivorum dominetur.
  </p>
  <p>
   <font size="2">
    10
   </font>
   Tu autem quid iudicas fratrem tuum? Aut tu quare spernis fratrem tuum? Omnes enim stabimus ante tribunal Christi.
   <font size="2">
    11
   </font>
   Scriptum est enim: Vivo ego, dicit Dominus, quoniam mihi flectetur omne genu: et omnis lingua confitebitur Deo.
   <font size="2">
    12
   </font>
   Itaque unusquisque nostrum pro se rationem reddet Deo.
   <font size="2">
    13
   </font>
   Non ergo amplius invicem iudicemus: sed hoc iudicate magis, ne ponatis offendiculum fratri, vel scandalum.
  </p>
  <p>
   <font size="2">
    14
   </font>
   Scio, et confido in Domino Iesu, quia nihil commune per ipsum, nisi ei qui existimat quid commune esset, illi commune est.
   <font size="2">
    15
   </font>
   Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est.
   <font size="2">
    16
   </font>
   Non ergo blasphemetur bonum nostrum.
   <font size="2">
    17
   </font>
   Non est enim regnum Dei esca et potus: sed iustitia, et pax, et gaudium in Spiritu Sancto:
   <font size="2">
    18
   </font>
   qui enim in hoc servit Christo, placet Deo, et probatus est hominibus.
   <font size="2">
    19
   </font>
   Itaque quae pacis sunt, sectemur: et quae aedificationis sunt, in invicem custodiamus.
   <font size="2">
    20
   </font>
   Noli propter escam destruere opus Dei, omnia quidem sunt munda: sed malum est homini, qui per offendiculum manducat.
   <font size="2">
    21
   </font>
   Bonum est non manducare carnem, et non bibere vinum, neque in quo frater tuus offenditur, aut scandalizatur, aut infirmatur.
   <font size="2">
    22
   </font>
   Tu fidem habes? penes temetipsum habe coram Deo. Beatus qui non iudicat semetipsum in eo quod probat.
   <font size="2">
    23
   </font>
   Qui autem discernit, si manducaverit, damnatus est: quia non ex fide. Omne autem, quod non est ex fide, peccatum est.
  </p>
  <p>
   <a name="15">
   </a>
   [15]
   <font size="2">
    1
   </font>
   Debemus autem nos firmiores imbecillitates infirmorum sustinere, et non nobis placere.
   <font size="2">
    2
   </font>
   Unusquisque vestrum proximo suo placeat in bonum, ad aedificationem.
   <font size="2">
    3
   </font>
   Etenim Christus non sibi placuit, sed sicut scriptum est: Improperia improperantium tibi ceciderunt super me.
   <font size="2">
    4
   </font>
   Quaecumque enim scripta sunt, ad nostram doctrinam scripta sunt: ut per patientiam, et consolationem Scripturarum, spem habeamus.
   <font size="2">
    5
   </font>
   Deus autem patientiae et solatii det vobis idipsum sapere in alterutrum secundum Iesum Christum:
   <font size="2">
    6
   </font>
   ut unanimes, uno ore honorificetis Deum et patrem Domini nostri Iesu Christi.
   <font size="2">
    7
   </font>
   Propter quod suscipite invicem, sicut et Christus suscepit vos in honorem Dei.
   <font size="2">
    8
   </font>
   Dico enim Christum Iesum ministrum fuisse circumcisionis propter veritatem Dei, ad confirmandas promissiones patrum:
   <font size="2">
    9
   </font>
   gentes autem super misericordia honorare Deum, sicut scriptum est: Propterea confitebor tibi in gentibus, Domine, et nomini tuo cantabo.
   <font size="2">
    10
   </font>
   Et iterum dicit: Laetamini gentes cum plebe eius.
   <font size="2">
    11
   </font>
   Et iterum: Laudate omnes gentes Dominum: et magnificate eum omnes populi.
   <font size="2">
    12
   </font>
   Et rursus Isaias ait: Erit radix Iesse, et qui exsurget regere gentes, in eum gentes sperabunt.
   <font size="2">
    13
   </font>
   Deus autem spei repleat vos omni gaudio, et pace in credendo: ut abundetis in spe, et virtute Spiritus Sancti.
  </p>
  <p>
   <font size="2">
    14
   </font>
   Certus sum autem fratres mei et ego ipse de vobis, quoniam et ipsi pleni estis dilectione, repleti omni scientia, ita ut possitis alterutrum monere.
   <font size="2">
    15
   </font>
   Audacius autem scripsi vobis fratres ex parte, tamquam in memoriam vos reducens: propter gratiam, quae data est mihi a Deo,
   <font size="2">
    16
   </font>
   ut sim minister Christi Iesu in gentibus: sanctificans Evangelium Dei, ut fiat oblatio gentium accepta, et sanctificata in Spiritu Sancto.
   <font size="2">
    17
   </font>
   Habeo igitur gloriam in Christo Iesu ad Deum.
   <font size="2">
    18
   </font>
   Non enim audeo aliquid loqui eorum, quae per me non efficit Christus in obedientiam gentium, verbo et factis:
   <font size="2">
    19
   </font>
   in virtute signorum, et prodigiorum, in virtute Spiritus Sancti: ita ut ab Ierusalem per circuitum usque ad Illyricum repleverim Evangelium Christi.
   <font size="2">
    20
   </font>
   Sic autem praedicavi Evangelium hoc, non ubi nominatus est Christus, ne super alienum fundamentum aedificarem:
   <font size="2">
    21
   </font>
   sed sicut scriptum est: Quibus non est annuntiatum de eo, videbunt: et qui non audierunt, intelligent.
   <font size="2">
    22
   </font>
   Propter quod et impediebar plurimum venire ad vos, et prohibitus sum usque adhuc.
   <font size="2">
    23
   </font>
   Nunc vero ulterius locum non habens in his regionibus, cupiditatem autem habens veniendi ad vos ex multis iam praecedentibus annis:
   <font size="2">
    24
   </font>
   cum in Hispaniam proficisci coepero, spero quod praeteriens videam vos, et a vobis deducar illuc, si vobis primum ex parte fruitus fuero.
  </p>
  <p>
   <font size="2">
    25
   </font>
   Nunc igitur proficiscar in Ierusalem ministrare sanctis.
   <font size="2">
    26
   </font>
   Probaverunt enim Macedonia et Achaia collationem aliquam facere in pauperes sanctorum, qui sunt in Ierusalem.
   <font size="2">
    27
   </font>
   Placuit enim eis: et debitores sunt eorum. Nam si spiritualium eorum participes facti sunt gentiles, debent et in carnalibus ministrare illis.
   <font size="2">
    28
   </font>
   Hoc igitur cum consummavero, et assignavero eis fructum hunc, per vos proficiscar in Hispaniam.
   <font size="2">
    29
   </font>
   Scio autem quoniam veniens ad vos, in abundantia benedictionis Evangelii Christi veniam.
  </p>
  <p>
   <font size="2">
    30
   </font>
   Obsecro ergo vos fratres per Dominum nostrum Iesum Christum, et per caritatem Sancti Spiritus, ut adiuvetis me in orationibus vestris pro me ad Deum,
   <font size="2">
    31
   </font>
   ut liberer ab infidelibus, qui sunt in Iudaea, et obsequii mei oblatio accepta fiat in Ierusalem sanctis,
   <font size="2">
    32
   </font>
   ut veniam ad vos in gaudio per voluntatem Dei, et refrigerer vobiscum.
   <font size="2">
    33
   </font>
   Deus autem pacis sit cum omnibus vobis. Amen.
  </p>
  <p>
   <a name="16">
   </a>
   [16]
   <font size="2">
    1
   </font>
   Commendo autem vobis Phoeben sororem nostram, quae est in ministerio ecclesiae, quae est in Cenchris:
   <font size="2">
    2
   </font>
   ut eam suscipiatis in Domino digne sanctis: et assistatis ei in quocumque negotio vestri indiguerit: etenim ipsa quoque astitit multis, et mihi ipsi.
  </p>
  <p>
   <font size="2">
    3
   </font>
   Salutate Priscam et Aquilam, adiutores meos in Christo Iesu
   <font size="2">
    4
   </font>
   (qui pro anima mea suas cervices supposuerunt: quibus non solus ego gratias ago, sed et cunctae ecclesiae gentium),
   <font size="2">
    5
   </font>
   et domesticam ecclesiam eorum. Salutate Epaenetum dilectum mihi, qui est primitivus Asiae in Christo.
   <font size="2">
    6
   </font>
   Salutate Mariam, quae multum laboravit in vobis.
   <font size="2">
    7
   </font>
   Salutate Andronicum et Iuniam, cognatos, et concaptivos meos: qui sunt nobiles in Apostolis, qui et ante me fuerunt in Christo.
   <font size="2">
    8
   </font>
   Salutate Ampliatum dilectissimum mihi in Domino.
   <font size="2">
    9
   </font>
   Salutate Urbanum adiutorem nostrum in Christo Iesu, et Stachyn dilectum meum.
   <font size="2">
    10
   </font>
   Salutate Apellen probum in Christo.
   <font size="2">
    11
   </font>
   Salutate eos qui sunt ex Aristoboli domo. Salutate Herodionem cognatum meum. Salutate eos qui sunt ex Narcisi domo, qui sunt in Domino.
   <font size="2">
    12
   </font>
   Salutate Tryphaenam et Tryphosam, quae laborant in Domino. Salutate Persidem carissimam, quae multum laboravit in Domino.
   <font size="2">
    13
   </font>
   Salutate Rufum electum in Domino, et matrem eius, et meam.
   <font size="2">
    14
   </font>
   Salutate Asyncritum, Phlegontem, Hermam, Patrobam, Hermen, et qui cum eis sunt, fratres.
   <font size="2">
    15
   </font>
   Salutate Philologum et Iuliam, Nereum, et sororem eius, et Olympiadem, et omnes qui cum eis sunt, sanctos.
   <font size="2">
    16
   </font>
   Salutate invicem in osculo sancto. Salutant vos omnes ecclesiae Christi.
  </p>
  <p>
   <font size="2">
    17
   </font>
   Rogo autem vos fratres, ut observetis eos qui dissensiones et offendicula, praeter doctrinam, quam vos didicistis, faciunt, et declinate ab illis.
   <font size="2">
    18
   </font>
   Huiuscemodi enim Christo Domino nostro non serviunt, sed suo ventri: et per dulces sermones et benedictiones seducunt corda innocentium.
  </p>
  <p>
   <font size="2">
    19
   </font>
   Vestra enim obedientia in omnem locum divulgata est. Gaudeo igitur in vobis. Sed volo vos sapientes esse in bono, et simplices in malo.
   <font size="2">
    20
   </font>
   Deus autem pacis conterat Satanam sub pedibus vestris velociter. Gratia Domini nostri Iesu Christi vobiscum.
   <font size="2">
    21
   </font>
   Salutat vos Timotheus adiutor meus, et Lucius, et Iason, et Sosipater cognati mei.
   <font size="2">
    22
   </font>
   Saluto vos ego Tertius, qui scripsi epistolam, in Domino.
   <font size="2">
    23
   </font>
   Salutat vos Caius hospes meus, et universa ecclesia. Salutat vos Erastus arcarius civitatis, et Quartus, frater.
   <font size="2">
    24
   </font>
   Gratia Domini nostri Iesu Christi cum omnibus vobis. Amen.
  </p>
  <p>
   <font size="2">
    25
   </font>
   Ei autem, qui potens est vos confirmare iuxta Evangelium meum, et praedicationem Iesu Christi, secundum revelationem mysterii temporibus aeternis taciti
   <font size="2">
    26
   </font>
   (quod nunc patefactum est per Scripturas prophetarum secundum praeceptum aeterni Dei, ad obeditionem fidei), in cunctis gentibus cogniti,
   <font size="2">
    27
   </font>
   soli sapienti Deo, per Iesum Christum, cui honor et gloria in saecula saeculorum. Amen.
  </p>
  <p class="border">
  </p>
 </body>
</div>