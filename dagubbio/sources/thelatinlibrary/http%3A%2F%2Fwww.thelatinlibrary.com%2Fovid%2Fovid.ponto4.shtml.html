<div>
 Ovid: Ex Ponto IV
 <body>
  <p class="pagehead">
   P. OVIDI NASONIS EPISTVLAE EX PONTO
      LIBER QVARTVS
  </p>
  <p class="border">
  </p>
  <p>
   <b>
    I. SEX. POMPEIO
   </b>
  </p>
  <p>
   Accipe, Pompei, deductum carmen ab illo
             debitor est uitae qui tibi, Sexte, suae.
      Qui seu non prohibes a me tua nomina poni,
             accedet meritis haec quoque summa tuis,
      siue trahis uultus, equidem peccasse fatebor,
   <font size="2">
    5
   </font>
   delicti tamen est causa probanda mei.
      Non potuit mea mens quin esset grata teneri:
             sit precor officio non grauis ira pio.
      O, quotiens ego sum libris mihi uisus ab istis
             inpius, in nullo quod legerere loco!
   <font size="2">
    10
   </font>
   O, quotiens, alii uellem cum scribere, nomen
             rettulit in ceras inscia dextra tuum!
      Ipse mihi placuit mendis in talibus error
             et uix inuita facta litura manu est.
      'Viderit ad summam, dixi, licet ipse queratur!
   <font size="2">
    15
   </font>
   a! pudet offensam non meruisse prius.'
      Da mihi, si quid ea est, hebetantem pectora Lethen,
             oblitus potero non tamen esse tui,
      idque sinas, oro, nec fastidita repellas
             uerba nec officio crimen inesse putes,
   <font size="2">
    20
   </font>
   et leuis haec meritis referatur gratia tantis;
             si minus, inuito te quoque gratus ero.
      Numquam pigra fuit nostris tua gratia rebus
             nec mihi munificas arca negauit opes.
      Nunc quoque nil subitis clementia territa fatis
   <font size="2">
    25
   </font>
   auxilium uitae fertque feretque meae.
      Vnde, rogas forsan, fiducia tanta futuri
             sit mihi? Quod fecit, quisque tuetur opus.
      Vt Venus artificis labor est et gloria Coi,
             aequoreo madidas quae premit imbre comas,
   <font size="2">
    30
   </font>
   arcis ut Actaeae uel eburna uel aerea custos
             bellica Phidiaca stat dea facta manu,
      uindicat ut Calamis laudem quos fecit equorum,
             ut similis uerae uacca Myronis opus,
      sic ego sum rerum non ultima, Sexte, tuarum
   <font size="2">
    35
   </font>
   tutelaeque feror munus opusque tuae.
  </p>
  <p>
   <b>
    II. SEVERO
   </b>
  </p>
  <p>
   Quod legis, o uates magnorum maxime regum,
             uenit ab intonsis usque, Seuere, Getis,
      cuius adhuc nomen nostros tacuisse libellos,
             si modo permittis dicere uera, pudet.
      Orba tamen numeris cessauit epistula numquam
   <font size="2">
    5
   </font>
   ire per alternas officiosa uices.
      Carmina sola tibi memorem testantia curam
             non data sunt: quid enim quae facis ipse darem?
      Quis mel Aristaeo, quis Baccho uina Falerna,
             Triptolemo fruges, poma det Alcinoo?
   <font size="2">
    10
   </font>
   Fertile pectus habes interque Helicona colentes
             uberius nulli prouenit ista seges.
      Mittere ad hunc carmen frondes erat addere siluis.
             Haec mihi cunctandi causa, Seuere, fuit.
      Nec tamen ingenium nobis respondet ut ante,
   <font size="2">
    15
   </font>
   sed siccum sterili uomere litus aro.
      Scilicet ut limus uenas excaecat in undis
             laesaque subpresso fonte resistit aqua,
      pectora sic mea sunt limo uitiata malorum
             et carmen uena pauperiore fluit.
   <font size="2">
    20
   </font>
   Si quis in hac ipsum terra posuisset Homerum,
             esset, crede mihi, factus et ille Getes.
      Da ueniam fasso, studiis quoque frena remisi
             ducitur et digitis littera rara meis.
      Inpetus ille sacer qui uatum pectora nutrit,
   <font size="2">
    25
   </font>
   qui prius in nobis esse solebat, abest.
      Vix uenit ad partes, uix sumptae Musa tabellae
             inponit pigras paene coacta manus,
      paruaque, ne dicam scribendi nulla uoluptas
             est mihi nec numeris nectere uerba iuuat,
   <font size="2">
    30
   </font>
   siue quod hinc fructus adeo non cepimus ullos,
             principium nostri res sit ut ista mali,
      siue quod in tenebris numerosos ponere gestus
             quodque legas nulli scribere carmen idem est:
      excitat auditor studium laudataque uirtus
   <font size="2">
    35
   </font>
   crescit et inmensum gloria calcar habet.
      Hic mea cui recitem nisi flauis scripta Corallis
             quasque alias gentes barbarus Hister habet?
      Sed quid solus agam quaque infelicia perdam
             otia materia subripiamque diem?
   <font size="2">
    40
   </font>
   Nam quia nec uinum nec me tenet alea fallax
             per quae clam tacitum tempus abire solet
      nec mequod cuperem, si per fera bella liceret
             oblectat cultu terra nouata suo,
      quid nisi Pierides, solacia frigida, restant,
   <font size="2">
    45
   </font>
   non bene de nobis quae meruere deae?
      At tu, cui bibitur felicius Aonius fons,
             utiliter studium quod tibi cedit ama
      sacraque Musarum merito cole, quodque legamus
             huc aliquod curae mitte recentis opus.
  </p>
  <p>
   <b>
    III. AD INGRATVM
   </b>
  </p>
  <p>
   Conquerar an taceam? Ponam sine nomine crimen
             an notum qui sis omnibus esse uelim?
      Nomine non utar, ne commendere querela,
             quaeraturque tibi carmine fama meo.
      Dum mea puppis erat ualida fundata carina,
   <font size="2">
    5
   </font>
   qui mecum uelles currere primus eras.
      Nunc, quia contraxit uultum Fortuna, recedis,
             auxilio postquam scis opus esse tuo.
      Dissimulas etiam nec me uis nosse uideri
             quisque sit audito nomine Naso rogas.
   <font size="2">
    10
   </font>
   Ille ego sum, quamquam non uis audire, uetusta
             paene puer puero iunctus amicitia,
      ille ego qui primus tua seria nosse solebam
             et tibi iucundis primus adesse iocis,
      ille ego conuictor densoque domesticus usu,
   <font size="2">
    15
   </font>
   ille ego iudiciis unica Musa tuis,
      ille ego sum qui nunc an uiuam, perfide, nescis,
             cura tibi de quo quaerere nulla fuit.
      Siue fui numquam carus, simulasse fateris,
             seu non fingebas, inueniere leuis.
   <font size="2">
    20
   </font>
   Aut age, dic aliquam quae te mutauerit iram.
             Nam nisi iusta tua est, iusta querela mea est.
      Quod te nunc crimen similem uetat esse priori?
             An crimen, coepi quod miser esse, uocas?
      Si mihi rebus opem nullam factisque ferebas,
   <font size="2">
    25
   </font>
   uenisset uerbis charta notata tribus.
      Vix equidem credo, sed et insultare iacenti
             te mihi nec uerbis parcere fama refert.
      Quid facis, a! demens? Cur, si Fortuna recedat,
             naufragio lacrimas eripis ipse tuo?
   <font size="2">
    30
   </font>
   Haec dea non stabili quam sit leuis orbe fatetur,
             quae summum dubio sub pede semper habet.
      Quolibet est folio, quauis incertior aura.
             Par illi leuitas, improbe, sola tua est.
      Omnia sunt hominum tenui pendentia filo
   <font size="2">
    35
   </font>
   et subito casu quae ualuere ruunt.
      Diuitis audita est cui non opulentia Croesi?
             Nempe tamen uitam captus ab hoste tulit.
      Ille Syracosia modo formidatus in urbe
             uix humili duram reppulit arte famem.
   <font size="2">
    40
   </font>
   Quid fuerat Magno maius? Tamen ille rogauit
             submissa fugiens uoce clientis opem,
      cuique uiro totus terrarum paruit orbis
             . . . . . . . . . . . . . . .
      Ille Iugurthino clarus Cimbroque triumpho,
   <font size="2">
    45
   </font>
   quo uictrix totiens consule Roma fuit,
      in caeno Marius iacuit cannaque palustri
             pertulit et tanto multa pudenda uiro.
      Ludit in humanis diuina potentia rebus
             et certam praesens uix feret hora fidem.
   <font size="2">
    50
   </font>
   'Litus ad Euxinum' si quis mihi diceret 'ibis
             et metues arcu ne feriare Getae',
      'I, bibe' dixissem 'purgantes pectora sucos
             quicquid et in tota nascitur Anticyra.'
      Sum tamen haec passus nec, si mortalia possem,
   <font size="2">
    55
   </font>
   et summi poteram tela cauere dei.
      Tu quoque fac timeas et quae tibi laeta uidentur,
             dum loqueris, fieri tristia posse puta.
  </p>
  <p>
   <b>
    IV. SEX. POMPEIO
   </b>
  </p>
  <p>
   Nulla dies adeo est australibus umida nimbis,
             non intermissis ut fluat imber aquis;
      nec sterilis locus ullus ita est, ut non sit in illo
             mixta fere duris utilis herba rubis.
      Nil adeo fortuna grauis miserabile fecit
   <font size="2">
    5
   </font>
   ut minuant nulla gaudia parte malum.
      Ecce domo patriaque carens oculisque meorum,
             naufragus in Getici litoris actus aquas,
      qua tamen inueni uultum diffundere causa
             possim fortunae nec meminisse meae.
   <font size="2">
    10
   </font>
   Nam mihi cum fulua solus spatiarer harena,
             uisa est a tergo penna dedisse sonum.
      Respicio nec erat corpus quod cernere possem,
             uerba tamen sunt haec aure recepta mea:
      'En ego laetarum uenio tibi nuntia rerum,
   <font size="2">
    15
   </font>
   Fama per inmensas aere lapsa uias:
      consule Pompeio, quo non tibi carior alter,
             candidus et felix proximus annus erit!'
      Dixit et, ut laeto Pontum rumore repleuit,
             ad gentes alias hinc dea uertit iter,
   <font size="2">
    20
   </font>
   at mihi dilapsis inter noua gaudia curis
             excidit asperitas huius iniqua loci.
      Ergo ubi, Iane biceps, longum reseraueris annum
             pulsus et a sacro mense December erit,
      purpura Pompeium summi uelabit honoris,
   <font size="2">
    25
   </font>
   ne titulis quicquam debeat ille suis.
      Cernere iam uideor rumpi paene atria turba
             et populum laedi deficiente loco
      templaque Tarpeiae primum tibi sedis adiri
             et fieri faciles in tua uota deos,
   <font size="2">
    30
   </font>
   colla boues niueos certae praebere securi,
             quos aluit campis herba Falisca suis,
      cumque deos omnes, tum quos inpensius aequos
             esse tibi cupias, cum Ioue Caesar erunt.
      Curia te excipiet patresque e more uocati
   <font size="2">
    35
   </font>
   intendent aures ad tua uerba suas.
      Hos ubi facundo tua uox hilarauerit ore,
             utque solet, tulerit prospera uerba dies
      egeris et meritas superis cum Caesare grates
             qui causam, facias cur ita saepe, dabit!,
   <font size="2">
    40
   </font>
   inde domum repetes toto comitante senatu
             officium populi uix capiente domo.
      Me miserum, turba quod non ego cernar in illa
             nec poterunt istis lumina nostra frui!
      Quod licet, absentem qua possum mente uidebo;
   <font size="2">
    45
   </font>
   aspiciet uultus consulis illa sui.
      Di faciant aliquo subeat tibi tempore nostrum
             nomen et 'Heu!' dicas 'quid miser ille facit?'
      Haec tua pertulerit si quis mihi uerba, fatebor
             protinus exilium mollius esse meum.
  </p>
  <p>
   <b>
    V. SEX. POMPEIO
   </b>
  </p>
  <p>
   Ite, leues elegi, doctas ad consulis aures
             uerbaque honorato ferte legenda uiro.
      Longa uia est nec uos pedibus proceditis aequis
             tectaque brumali sub niue terra latet.
      Cum gelidam Thracen et opertum nubibus Haemum
   <font size="2">
    5
   </font>
   et maris Ionii transieritis aquas,
      luce minus decima dominam uenietis in Vrbem,
             ut festinatum non faciatis iter.
      Protinus inde domus uobis Pompeia petatur:
             non est Augusto iunctior ulla foro.
   <font size="2">
    10
   </font>
   Si quis, ut in populo, qui sitis et unde requiret,
             nomina decepta quaelibet aure ferat.
      Vt sit enim tutum, sicut reor esse, fateri
             uera, minus certe ficta timoris habent.
      Copia nec uobis nullo prohibente uidendi
   <font size="2">
    15
   </font>
   consulis, ut limen contigeritis, erit:
      aut reget ille suos dicendo iura Quirites,
             conspicuum signis cum premet altus ebur,
      aut populi reditus positam componet ad hastam
             et minui magnae non sinet urbis opes,
   <font size="2">
    20
   </font>
   aut, ubi erunt patres in Iulia templa uocati,
             de tanto dignis consule rebus aget,
      aut feret Augusto solitam natoque salutem
             deque parum noto consulet officio
      tempus et his uacuum Caesar Germanicus omne
   <font size="2">
    25
   </font>
   auferet: a magnis hunc colit ille deis.
      Cum tamen a turba rerum requieuerit harum,
             ad uos mansuetas porriget ille manus
      quidque parens ego uester agam fortasse requiret.
             Talia uos illi reddere uerba uolo:
   <font size="2">
    30
   </font>
   'Viuit adhuc uitamque tibi debere fatetur
             quam prius a miti Caesare munus habet.
      Te sibi, cum fugeret, memori solet ore referre
             barbariae tutas exhibuisse uias.
      Sanguine Bistonium quod non tepefecerit ensem,
   <font size="2">
    35
   </font>
   effectum cura pectoris esse tui.
      Addita praeterea uitae quoque multa tuendae
             munera, ne proprias attenuaret opes.
      Pro quibus ut meritis referatur gratia, iurat
             se fore mancipii tempus in omne tui.
   <font size="2">
    40
   </font>
   Nam prius umbrosa carituros arbore montes
             et freta ueliuolas non habitura rates
      fluminaque in fontes cursu reditura supino
             gratia quam meriti possit abire tui.'
      Haec ubi dixeritis, seruet sua dona rogate!
   <font size="2">
    45
   </font>
   Sic fuerit uestrae causa peracta uiae.
  </p>
  <p>
   <b>
    VI. BRVTO
   </b>
  </p>
  <p>
   Quam legis, ex illis tibi uenit epistula, Brute,
             Nasonem nolles in quibus esse locis,
      sed tu quod nolles, uoluit miserabile fatum.
             Ei mihi! plus illud quam tua uota ualet.
      In Scythia nobis quinquennis olympias acta est;
   <font size="2">
    5
   </font>
   iam tempus lustri transit in alterius.
      Perstat enim Fortuna tenax uotisque malignum
             opponit nostris insidiosa pedem.
      Certus eras pro me, Fabiae laus, Maxime, gentis,
             numen ad Augustum supplice uoce loqui.
   <font size="2">
    10
   </font>
   Occidis ante preces causamque ego, Maxime, mortis
             nec fuero tanti!me reor esse tuae.
      Iam timeo nostram cuiquam mandare salutem;
             ipsum morte tua concidit auxilium.
      Coeperat Augustus deceptae ignoscere culpae,
   <font size="2">
    15
   </font>
   spem nostram terras deseruitque simul.
      Quale tamen potui, de caelite, Brute, recenti
             uestra procul positus carmen in ora dedi.
      Quae prosit pietas utinam mihi sitque malorum
             iam modus et sacrae mitior ira domus!
   <font size="2">
    20
   </font>
   Te quoque idem liquido possum iurare precari,
             o mihi non dubia cognite Brute nota.
      Nam cum praestiteris uerum mihi semper amorem,
             hic tamen aduerso tempore creuit amor,
      quique tuas pariter lacrimas nostrasque uideret
   <font size="2">
    25
   </font>
   passuros poenam crederet esse duos.
      Lenem te miseris genuit natura nec ulli
             mitius ingenium quam tibi, Brute, dedit,
      ut, qui quid ualeas ignoret Marte forensi,
             posse tuo peragi uix putet ore reos.
   <font size="2">
    30
   </font>
   Scilicet eiusdem est, quamuis pugnare uidentur,
             supplicibus facilem, sontibus esse trucem.
      Cum tibi suscepta est legis uindicta seuerae,
             uerba uelut tinctum singula uirus habent.
      Hostibus eueniat quam sis uiolentus in armis
   <font size="2">
    35
   </font>
   sentire et linguae tela subire tuae
      quae tibi tam tenui cura limantur ut omnes
             istius ingenium corporis esse negent.
      At si quem laedi fortuna cernis iniqua,
             mollior est animo femina nulla tuo.
   <font size="2">
    40
   </font>
   Hoc ego praecipue sensi, cum magna meorum
             notitiam pars est infitiata mei.
      Inmemor illorum, uestri non inmemor umquam
             qui mala solliciti nostra leuatis ero.
      Et prius hic nimium nobis conterminus Hister
   <font size="2">
    45
   </font>
   in caput Euxino de mare uertet iter,
      utque Thyesteae redeant si tempora mensae,
             Solis ad Eoas currus agetur aquas,
      quam quisquam uestrum qui me doluistis ademptum
             arguat ingratum non meminisse sui.
  </p>
  <p>
   <b>
    VII. VESTALI
   </b>
  </p>
  <p>
   Missus es Euxinas quoniam, Vestalis, ad undas,
             ut positis reddas iura sub axe locis,
      aspicis en praesens quali iaceamus in aruo,
             nec me testis eris falsa solere queri.
      Accedet uoci per te non inrita nostrae,
   <font size="2">
    5
   </font>
   Alpinis iuuenis regibus orte, fides.
      Ipse uides certe glacie concrescere Pontum,
             ipse uides rigido stantia uina gelu;
      ipse uides onerata ferox ut ducat Iazyx
             per medias Histri plaustra bubulcus aquas.
   <font size="2">
    10
   </font>
   Aspicis et mitti sub adunco toxica ferro
             et telum causas mortis habere duas.
      Atque utinam pars haec tantum spectata fuisset,
             non etiam proprio cognita Marte tibi!
      Tendisti ad primum per densa pericula pilum,
   <font size="2">
    15
   </font>
   contigit ex merito qui tibi nuper honor.
      Sit licet hic titulus plenus tibi fructibus, ingens
             ipsa tamen uirtus ordine maior erit.
      Non negat hoc Hister, cuius tua dextera quondam
             puniceam Getico sanguine fecit aquam.
   <font size="2">
    20
   </font>
   Non negat Aegisos, quae te subeunte recepta
             sensit in ingenio nil opis esse loci.
      Nam, dubium positu melius defensa manune,
             urbs erat in summo nubibus aequa iugo.
      Sithonio regi ferus interceperat illam
   <font size="2">
    25
   </font>
   hostis et ereptas uictor habebat opes,
      donec fluminea deuecta Vitellius unda
             intulit exposito milite signa Getis.
      At tibi, progenies alti fortissima Donni,
             uenit in aduersos impetus ire uiros.
   <font size="2">
    30
   </font>
   Nec mora, conspicuus longe fulgentibus armis,
             fortia ne possint facta latere caues
      ingentique gradu contra ferrumque locumque
             saxaque brumali grandine plura subis.
      Nec te missa super iaculorum turba moratur
   <font size="2">
    35
   </font>
   nec quae uipereo tela cruore madent.
      Spicula cum pictis haerent in casside pennis
             parsque fere scuti uulnere nulla uacat.
      Nec corpus cunctos feliciter effugit ictus,
             sed minor est acri laudis amore dolor.
   <font size="2">
    40
   </font>
   Talis apud Troiam Danais pro nauibus Aiax
             dicitur Hectoreas sustinuisse faces.
      Vt propius uentum est admotaque dextera dextrae
             resque fero potuit comminus ense geri,
      dicere difficile est quid Mars tuus egerit illic
   <font size="2">
    45
   </font>
   quotque neci dederis quosque quibusque modis.
      Ense tuo factos calcabas uictor aceruos
             inpositoque Getes sub pede multus erat.
      Pugnat ad exemplum primi minor ordine pili
             multaque fert miles uulnera, multa facit.
   <font size="2">
    50
   </font>
   Sed tantum uirtus alios tua praeterit omnes
             ante citos quantum Pegasus ibat equos.
      Vincitur Aegisos testataque tempus in omne
             sunt tua, Vestalis, carmine facta meo.
  </p>
  <p>
   <b>
    VIII. SVILLIO
   </b>
  </p>
  <p>
   Littera sera quidem, studiis exculte Suilli,
             huc tua peruenit, sed mihi grata tamen,
      qua pia si possit superos lenire rogando
             gratia, laturum te mihi dicis opem.
      Vt iam nil praestes, animi sum factus amici
   <font size="2">
    5
   </font>
   debitor et meritum uelle iuuare uoco.
      Inpetus iste tuus longum modo duret in aeuum,
             neue malis pietas sit tua lassa meis!
      Ius aliquod faciunt adfinia uincula nobis,
             quae semper maneant inlabefacta precor.
   <font size="2">
    10
   </font>
   Nam tibi quae coniunx, eadem mihi filia paene est,
             et quae te generum, me uocat illa uirum.
      Ei mihi, si lectis uultum tu uersibus istis
             ducis et adfinem te pudet esse meum!
      At nihil hic dignum poteris reperire pudore
   <font size="2">
    15
   </font>
   praeter Fortunam, quae mihi caeca fuit.
      Seu genus excutias, equites ab origine prima
             usque per innumeros inueniemur auos;
      siue uelis qui sint mores inquirere nostri,
             errorem misero detrahe, labe carent.
   <font size="2">
    20
   </font>
   Tu modo si quid agi sperabis posse precando,
             quos colis exora supplice uoce deos.
      Di tibi sint Caesar iuuenis: tua numina placa!
             hac certe nulla est notior ara tibi.
      Non sinit illa sui uanas antistitis umquam
   <font size="2">
    25
   </font>
   esse preces: nostris hinc pete rebus opem!
      Quamlibet exigua si nos ea iuuerit aura,
             obruta de mediis cumba resurget aquis.
      Tunc ego tura feram rapidis sollemnia flammis,
             et ualeant quantum numina testis ero.
   <font size="2">
    30
   </font>
   Nec tibi de Pario statuam, Germanice, templum
             marmore: carpsit opes illa ruina meas.
      Templa domus facient uobis urbesque beatae,
             Naso suis opibus, carmine gratus erit.
      Parua quidem fateor pro magnis munera reddi,
   <font size="2">
    35
   </font>
   cum pro concessa uerba salute damus.
      Sed qui quam potuit dat maxima, gratus abunde est
             et finem pietas contigit illa suum.
      Nec quae de parua pauper dis libat acerra,
             tura minus grandi quam data lance ualent
   <font size="2">
    40
   </font>
   agnaque tam lactens quam gramine pasta Falisco
             uictima Tarpeios inficit icta focos.
      Nec tamen officio uatum per carmina facto
             principibus res est aptior ulla uiris.
      Carmina uestrarum peragunt praeconia laudum
   <font size="2">
    45
   </font>
   neue sit actorum fama caduca cauent.
      Carmine fit uiuax uirtus expersque sepulcri
             notitiam serae posteritatis habet.
      Tabida consumit ferrum lapidemque uetustas
             nullaque res maius tempore robur habet.
   <font size="2">
    50
   </font>
   Scripta ferunt annos: scriptis Agamemnona nosti
             et quisquis contra uel simul arma tulit.
      Quis Thebas septemque duces sine carmine nosset
             et quicquid post haec, quicquid et ante fuit?
      Di quoque carminibus, si fas est dicere, fiunt
   <font size="2">
    55
   </font>
   tantaque maiestas ore canentis eget.
      Sic Chaos ex illa naturae mole prioris
             digestum partes scimus habere suas;
      sic adfectantes caelestia regna Gigantes
             ad Styga nimbifero uindicis igne datos;
   <font size="2">
    60
   </font>
   sic uictor laudem superatis Liber ab Indis,
             Alcides capta traxit ab Oechalia,
      et modo, Caesar, auum, quem uirtus addidit astris,
             sacrarunt aliqua carmina parte tuum.
      Si quid adhuc igitur uiui, Germanice, nostro
   <font size="2">
    65
   </font>
   restat in ingenio, seruiet omne tibi.
      Non potes officium uatis contemnere uates:
             iudicio pretium res habet ista tuo.
      Quod nisi te nomen tantum ad maiora uocasset,
             gloria Pieridum summa futurus eras.
   <font size="2">
    70
   </font>
   Sed dare materiam nobis quam carmina maius,
             nec tamen ex toto deserere illa potes.
      Nam modo bella geris, numeris modo uerba coerces,
             quodque aliis opus est, hoc tibi lusus erit.
      Vtque nec ad citharam nec ad arcum segnis Apollo est,
   <font size="2">
    75
   </font>
   sed uenit ad sacras neruus uterque manus,
      sic tibi nec docti desunt nec principis artes,
             mixta sed est animo cum Ioue Musa tuo.
      Quae quoniam nec nos unda submouit ab illa,
             ungula Gorgonei quam caua fecit equi,
   <font size="2">
    80
   </font>
   prosit opemque ferat communia sacra tueri
             atque isdem studiis inposuisse manum.
      Litora pellitis nimium subiecta Corallis
             ut tandem saeuos effugiamque Getas,
      clausaque si misero patria est, ut ponar in ullo
   <font size="2">
    85
   </font>
   qui minus Ausonia distat ab urbe loco,
      unde tuas possim laudes celebrare recentes
             magnaque quam minima facta referre mora.
      Tangat ut hoc uotum caelestia, care Suilli,
             numina, pro socero paene precare tuo.
  </p>
  <p>
   <b>
    IX. GRAECINO
   </b>
  </p>
  <p>
   Vnde licet, non unde iuuat, Graecine, salutem
             mittit ab Euxinis hanc tibi Naso uadis
      missaque, di faciant, auroram occurrat ad illam
             bis senos fascis quae tibi prima dabit,
      ut, quoniam sine me tanges Capitolia consul
   <font size="2">
    5
   </font>
   et fiam turbae pars ego nulla tuae,
      in domini subeat partis et praestet amici
             officium iusso littera nostra die.
      Atque, ego si fatis genitus melioribus essem
             et mea sincero curreret axe rota,
   <font size="2">
    10
   </font>
   quo nunc nostra manus per scriptum fungitur, esset
             lingua salutandi munere functa tui
      gratatusque darem cum dulcibus oscula uerbis
             nec minus ille meus quam tuus esset honor.
      Illa, confiteor, sic essem luce superbus
   <font size="2">
    15
   </font>
   ut caperet fastus uix domus ulla meos,
      dumque latus sancti cingit tibi turba senatus,
      consulis ante pedes ire iuberer eques
      et, quamquam cuperem semper tibi proximus esse,
             gauderem lateris non habuisse locum
   <font size="2">
    20
   </font>
   nec querulus, turba quamuis eliderer, essem,
             sed foret a populo tum mihi dulce premi.
      Prospicerem gaudens quantus foret agminis ordo
             densaque quam longum turba teneret iter,
      quoque magis noris quam me uulgaria tangant,
   <font size="2">
    25
   </font>
   spectarem qualis purpura te tegeret.
      Signa quoque in sella nossem formata curuli
             et totum Numidi sculptile dentis opus.
      At cum Tarpeias esses deductus in arces,
             dum caderet iussu uictima sacra tuo,
   <font size="2">
    30
   </font>
   me quoque secreto grates sibi magnus agentem
             audisset media qui sedet aede deus
      turaque mente magis plena quam lance dedissem
             ter quater imperii laetus honore tui.
      Hic ego praesentes inter numerarer amicos,
   <font size="2">
    35
   </font>
   mitia ius Vrbis si modo fata darent,
      quaeque mihi sola capitur nunc mente uoluptas,
             tunc oculis etiam percipienda foret.
      Non ita caelitibus uisum est, et forsitan aequis.
             Nam quid me poenae causa negata iuuet?
   <font size="2">
    40
   </font>
   Mente tamen, quae sola loco non exulat, utar,
             praetextam fasces aspiciamque tuos.
      Haec modo te populo reddentem iura uidebit
             et se secretis finget adesse tuis,
      nunc longi reditus hastae subponere lustri
   <font size="2">
    45
   </font>
   credet et exacta cuncta locare fide,
      nunc facere in medio facundum uerba senatu
             publica quaerentem quid petat utilitas,
      nunc pro Caesaribus superis decernere grates
             albaue opimorum colla ferire boum.
   <font size="2">
    50
   </font>
   Atque utinam, cum iam fueris potiora precatus,
             ut mihi placetur principis ira roges!
      Surgat ad hanc uocem plena pius ignis ab ara
             detque bonum uoto lucidus omen apex!
      Interea, qua parte licet, ne cuncta queramur,
   <font size="2">
    55
   </font>
   hic quoque te festum consule tempus agam.
      Altera laetitiae est nec cedens causa priori:
             successor tanti frater honoris erit.
      Nam tibi finitum summo, Graecine, Decembri
             imperium Iani suscipit ille die,
   <font size="2">
    60
   </font>
   quaeque est in uobis pietas, alterna feretis
             gaudia, tu fratris fascibus, ille tuis.
      Sic tu bis fueris consul, bis consul et ille,
             inque domo binus conspicietur honor.
      Qui quamquam est ingens et nullum Martia summo
   <font size="2">
    65
   </font>
   altius imperium consule Roma uidet,
      multiplicat tamen hunc grauitas auctoris honorem
             et maiestatem res data dantis habet.
      Iudiciis igitur liceat Flaccoque tibique
             talibus Augusti tempus in omne frui.
   <font size="2">
    70
   </font>
   Quod tamen ab rerum cura propiore uacabit,
             uota, precor, uotis addite uestra meis,
      et si quem dabit aura sinum, iactate rudentis,
             exeat e Stygiis ut mea nauis aquis.
      Praefuit his, Graecine, locis modo Flaccus et illo
   <font size="2">
    75
   </font>
   ripa ferox Histri sub duce tuta fuit.
      Hic tenuit Mysas gentis in pace fideli,
             hic arcu fisos terruit ense Getas.
      Hic raptam Troesmin celeri uirtute recepit
             infecitque fero sanguine Danuuium.
   <font size="2">
    80
   </font>
   Quaere loci faciem Scythicique incommoda caeli
             et quam uicino terrear hoste roga,
      sintne litae tenues serpentis felle sagittae,
             fiat an humanum uictima dira caput,
      mentiar, an coeat duratus frigore Pontus
   <font size="2">
    85
   </font>
   et teneat glacies iugera multa freti.
      Haec ubi narrarit, quae sit mea fama require,
             quoque modo peragam tempora dura roga.
      Non sumus hic odio nec scilicet esse meremur,
             nec cum fortuna mens quoque uersa mea est.
   <font size="2">
    90
   </font>
   Illa quies animi quam tu laudare solebas,
             ille uetus solito perstat in ore pudor.
      Sic ego sum longe, sic hic, ubi barbarus hostis
             ut fera plus ualeant legibus arma facit,
      rem queat ut nullam tot iam, Graecine, per annos
   <font size="2">
    95
   </font>
   femina de nobis uirue puerue queri.
      Hoc facit ut misero faueant adsintque Tomitae,
             haec quoniam tellus testificanda mihi est.
      Illi me, quia uelle uident, discedere malunt,
             respectu cupiunt hic tamen esse sui.
   <font size="2">
    100
   </font>
   Nec mihi credideris: extant decreta quibus nos
             laudat et inmunes publica cera facit.
      Conueniens miseris et quamquam gloria non sit,
             proxima dant nobis oppida munus idem.
      Nec pietas ignota mea est: uidet hospita terra
   <font size="2">
    105
   </font>
   in nostra sacrum Caesaris esse domo.
      Stant pariter natusque pius coniunxque sacerdos,
             numina iam facto non leuiora deo.
      Neu desit pars ulla domus, stat uterque nepotum,
             hic auiae lateri proximus, ille patris.
   <font size="2">
    110
   </font>
   His ego do totiens cum ture precantia uerba,
             Eoo quotiens surgit ab orbe dies.
      Tota, licet quaeras, hoc me non fingere dicet
             officii testis Pontica terra mei.
      Pontica me tellus, quantis hac possumus ara,
   <font size="2">
    115
   </font>
   natalem ludis scit celebrare dei.
      Nec minus hospitibus pietas est cognita talis,
             Misit in has si quos longa Propontis aquas.
      Is quoque quo Laeuus fuerat sub praeside Pontus
             audierit frater forsitan ista tuus.
   <font size="2">
    120
   </font>
   Fortuna est inpar animo talique libenter
             exiguas carpo munere pauper opes.
      Nec uestris damus haec oculis procul Vrbe remoti,
             contenti tacita sed pietate sumus.
      Et tamen haec tangent aliquando Caesaris aures:
   <font size="2">
    125
   </font>
   nil illi toto quod fit in orbe latet.
      Tu certe scis haec, superis adscite, uidesque,
             Caesar, ut est oculis subdita terra tuis,
      tu nostras audis inter conuexa locatus
             sidera, sollicito quas damus ore, preces.
   <font size="2">
    130
   </font>
   Perueniant istuc et carmina forsitan illa
             quae de te misi caelite facta nouo!
      Auguror his igitur flecti tua numina nec tu
             inmerito nomen mite Parentis habes.
  </p>
  <p>
   <b>
    X. ALBINOVANO
   </b>
  </p>
  <p>
   Haec mihi Cimmerio bis tertia ducitur aestas
             litore pellitos inter agenda Getas.
      Ecquos tu silices, ecquod, carissime, ferrum
             duritiae confers, Albinouane, meae?
      Gutta cauat lapidem, consumitur anulus usu,
   <font size="2">
    5
   </font>
   atteritur pressa uomer aduncus humo.
      Tempus edax igitur praeter nos omnia perdet:
             cessat duritia mors quoque uicta mea.
      Exemplum est animi nimium patientis Vlixes
             iactatus dubio per duo lustra mari,
   <font size="2">
    10
   </font>
   tempora solliciti sed non tamen omnia fati
             pertulit et placidae saepe fuere morae.
      An graue sex annis pulchram fouisse Calypson
             aequoreaeque fuit concubuisse deae?
      Excipit Hippotades qui dat pro munere uentos,
   <font size="2">
    15
   </font>
   curuet ut inpulsos utilis aura sinus.
      Nec bene cantantis labor est audire puellas
             nec degustanti lotos amara fuit.
      Hos ego qui patriae faciant obliuia sucos
             parte meae uitae, si modo dentur, emam.
   <font size="2">
    20
   </font>
   Nec tu contuleris urbem Laestrygonos umquam
             gentibus obliqua quas obit Hister aqua,
      nec uincet Cyclops saeuum feritate Piacchen;
             qui quota terroris pars solet esse mei?
      Scylla feris trunco quod latret ab inguine monstris,
   <font size="2">
    25
   </font>
   Heniochae nautis plus nocuere rates.
      Nec potes infestis conferre Charybdin Achaeis,
             ter licet epotum ter uomat illa fretum;
      qui quamquam dextra regione licentius errant,
             securum latus hoc non tamen esse sinunt.
   <font size="2">
    30
   </font>
   Hic agri infrondes, hic spicula tincta uenenis,
             hic freta uel pediti peruia reddit hiems,
      ut, qua remus iter pulsis modo fecerat undis,
             siccus contempta naue uiator eat.
      Qui ueniunt istinc uix uos ea credere dicunt.
   <font size="2">
    35
   </font>
   Quam miser est qui fert asperiora fide!
      Crede tamen, nec te causas nescire sinemus
             horrida Sarmaticum cur mare duret hiems.
      Proxima sunt nobis plaustri praebentia formam
             et quae praecipuum sidera frigus habent.
   <font size="2">
    40
   </font>
   Hinc oritur Boreas oraeque domesticus huic est
             et sumit uires a propiore loco.
      At Notus, aduerso tepidum qui spirat ab axe,
             est procul et rarus languidiorque uenit.
      Adde quod hic clauso miscentur flumina Ponto
   <font size="2">
    45
   </font>
   uimque fretum multo perdit ab amne suam.
      Huc Lycus, huc Sagaris Peniusque Hypanisque Calesque
             influit et crebro uertice tortus Halys
      Partheniusque rapax et uoluens saxa Cynapses
             labitur et nullo tardior amne Tyras,
   <font size="2">
    50
   </font>
   et tu, femineae Thermodon cognite turmae
             et quondam Graiis Phasi petite uiris,
      cumque Borysthenio liquidissimus amne Dyraspes
             et tacite peragens lene Melanthus iter,
      quique duas terras, Asiam Cadmique sororem,
   <font size="2">
    55
   </font>
   separat et cursus inter utramque facit,
      innumerique alii, quos inter maximus omnis
             cedere Danuuius se tibi, Nile, negat.
      Copia tot laticum, quas auget, adulterat undas
             nec patitur uires aequor habere suas.
   <font size="2">
    60
   </font>
   Quin etiam stagno similis pigraeque paludi
             caeruleus uix est diluiturque color.
      Innatat unda freto dulcis leuiorque marina est,
             quae proprium mixto de sale pondus habet.
      Si roget haec aliquis cur sint narrata Pedoni
   <font size="2">
    65
   </font>
   quidue loqui certis iuuerit ista modis:
      'Detinui, dicam, curas tempusque fefelli.
             Hunc fructum praesens attulit hora mihi.
      Abfuimus solito, dum scribimus ista, dolore
             in mediis nec nos sensimus esse Getis.'
   <font size="2">
    70
   </font>
   At tu, non dubito, cum Thesea carmine laudes,
             materiae titulos quin tueare tuae,
      quemque refers, imitere uirum: uetat ille profecto
             tranquilli comitem temporis esse fidem.
      Qui quamquam est factis ingens et conditur a te
   <font size="2">
    75
   </font>
   uir tanto quanto debuit ore cani,
      est tamen ex illo nobis imitabile quiddam
             inque fide Theseus quilibet esse potest.
      Non tibi sunt hostes ferro clauaque domandi,
             per quos uix ulli peruius Isthmos erat,
   <font size="2">
    80
   </font>
   sed praestandus amor, res non operosa uolenti.
             Quis labor est puram non temerasse fidem?
      Haec tibi, qui praestas indeclinatus amico,
             non est quod lingua icta querente putes.
  </p>
  <p>
   <b>
    XI. GALLIONI
   </b>
  </p>
  <p>
   Gallio, crimen erit uix excusabile nobis
             carmine te nomen non habuisse meo;
      tu quoque enim, memini, caelesti cuspide facta
             fouisti lacrimis uulnera nostra tuis.
      Atque utinam rapti iactura laesus amici
   <font size="2">
    5
   </font>
   sensisses ultra quod quererere nihil!
      Non ita dis placuit, qui te spoliare pudica
             coniuge crudeles non habuere nefas.
      Nuntia nam luctus mihi nuper epistula uenit
             lectaque cum lacrimis sunt tua damna meis.
   <font size="2">
    10
   </font>
   Sed neque solari prudentem stultior ausim
             uerbaque doctorum nota referre tibi,
      finitumque tuum, si non ratione, dolorem
             ipsa iam pridem suspicor esse mora.
      Dum tua peruenit, dum littera nostra recurrens
   <font size="2">
    15
   </font>
   tot maria ac terras permeat, annus abit.
      Temporis officium est solacia dicere certi,
             dum dolor in cursu est et petit aeger opem.
      At cum longa dies sedauit uulnera mentis,
             intempestiue qui mouet illa nouat.
   <font size="2">
    20
   </font>
   Adde, quodatque utinam uerum mihi uenerit omen!
             coniugio felix iam potes esse nouo.
  </p>
  <p>
   <b>
    XII. TVTICANO
   </b>
  </p>
  <p>
   Quo minus in nostris ponaris, amice, libellis,
             nominis efficitur condicione tui;
      aut ego non alium prius hoc dignarer honore,
             est aliquis nostrum si modo carmen honor.
      Lex pedis officio fortunaque nominis obstat
   <font size="2">
    5
   </font>
   quaque meos adeas, est uia nulla, modos.
      Nam pudet in geminos ita nomen scindere uersus,
             desinat ut prior hoc incipiatque minor,
      et pudeat, si te, qua syllaba parte moratur,
             artius adpellem Tuticanumque uocem.
   <font size="2">
    10
   </font>
   Et potes in uersum Tuticani more uenire,
             fiat ut e longa syllaba prima breuis,
      aut ut ducatur quae nunc correptius exit
             et sit porrecta longa secunda mora.
      His ego si uitiis ausim corrumpere nomen,
   <font size="2">
    15
   </font>
   ridear et merito pectus habere neger.
      Haec mihi causa fuit dilati muneris huius,
             quod meus adiecto fenore reddet amor,
      teque canam quacumque nota, tibi carmina mittam,
             paene mihi puero cognite paene puer,
   <font size="2">
    20
   </font>
   perque tot annorum seriem quot habemus uterque
             non mihi quam fratri frater amate minus.
      Tu bonus hortator, tu duxque comesque fuisti,
             cum regerem tenera frena nouella manu.
      Saepe ego correxi sub te censore libellos,
   <font size="2">
    25
   </font>
   saepe tibi admonitu facta litura meo est,
      dignam Maeoniis Phaeacida condere chartis
             cum te Pieriae perdocuere deae.
      Hic tenor, haec uiridi concordia coepta iuuenta
             uenit ad albentis inlabefacta comas.
   <font size="2">
    30
   </font>
   Quae nisi te moueant, duro tibi pectora ferro
             esse uel inuicto clausa adamante putem.
      Sed prius huic desint et bellum et frigora terrae,
             inuisus nobis quae duo Pontus habet,
      et tepidus Boreas et sit praefrigidus Auster,
   <font size="2">
    35
   </font>
   et possit fatum mollius esse meum
      quam tua sint lasso praecordia dura sodali.
             Hic cumulus nostris absit abestque malis.
      Tu modo per superos, quorum certissimus ille est
             quo tuus adsidue principe creuit honor,
   <font size="2">
    40
   </font>
   effice constanti profugum pietate tuendo,
             ne sperata meam deserat aura ratem.
      Quid mandem quaeris? Peream, nisi dicere uix est,
             si modo periit, ille perire potest.
      Nec quid agam inuenio nec quid nolimue uelimue,
   <font size="2">
    45
   </font>
   nec satis utilitas est mihi nota mea.
      Crede mihi, miseros prudentia prima relinquit
             et sensus cum re consiliumque fugit.
      Ipse, precor, quaeras qua sim tibi parte iuuandus
             quoque uiam facias ad mea uota uado.
  </p>
  <p>
   <b>
    XIII. CARO
   </b>
  </p>
  <p>
   O mihi non dubios inter memorande sodales,
             qui quod es, id uere, Care, uocaris, aue!
      Vnde salutaris, color hic tibi protinus index
             et structura mei carminis esse potest,
      non quia mirifica est, sed quod non publica certe est:
   <font size="2">
    5
   </font>
   qualis enim cumque est, non latet esse meam.
      Ipse quoque, ut titulum chartae de fronte reuellas,
             quod sit opus uideor dicere posse tuum.
      Quamlibet in multis positus noscere libellis
             perque obseruatas inueniere notas.
   <font size="2">
    10
   </font>
   Prodent auctorem uires quas Hercule dignas
             nouimus atque illi quem canis ipse pares.
      Et mea Musa potest proprio deprensa colore
             insignis uitiis forsitan esse suis.
      Tam mala Thersiten prohibebat forma latere
   <font size="2">
    15
   </font>
   quam pulchra Nireus conspiciendus erat.
      Nec te mirari, si sint uitiosa, decebit
             carmina quae faciam paene poeta Getes.
      A! pudet et Getico scripsi sermone libellum
             structaque sunt nostris barbara uerba modis:
   <font size="2">
    20
   </font>
   et placuigratare mihi!coepique poetae
             inter inhumanos nomen habere Getas.
      Materiam quaeris? Laudes: de Caesare dixi!
             Adiuta est nouitas numine nostra dei.
      Nam patris Augusti docui mortale fuisse
   <font size="2">
    25
   </font>
   corpus, in aetherias numen abisse domos,
      esse parem uirtute patri qui frena rogatus
             saepe recusati ceperit imperii,
      esse pudicarum te Vestam, Liuia, matrum,
             ambiguum nato dignior anne uiro,
   <font size="2">
    30
   </font>
   esse duos iuuenes, firma adiumenta parentis,
             qui dederint animi pignora certa sui.
      Haec ubi non patria perlegi scripta Camena,
             uenit et ad digitos ultima charta meos,
      et caput et plenas omnes mouere pharetras,
   <font size="2">
    35
   </font>
   et longum Getico murmur in ore fuit,
      atque aliquis 'Scribas haec cum de Caesare' dixit
             'Caesaris imperio restituendus eras.'
      Ille quidem dixit, sed me iam, Care, niuali
             sexta relegatum bruma sub axe uidet.
   <font size="2">
    40
   </font>
   Carmina nil prosunt, nocuerunt carmina quondam
             primaque tam miserae causa fuere fugae.
      At tu, per studii communia foedera sacri,
             per non uile tibi nomen amicitiae,
      sic capto Latiis Germanicus hoste catenis
   <font size="2">
    45
   </font>
   materiam uestris adferat ingeniis,
      sic ualeant pueri, uotum commune deorum,
             quos laus formandos est tibi magna datos!
      quanta potes, praebe nostrae momenta saluti
             quae nisi mutato nulla futura loco est.
  </p>
  <p>
   <b>
    XIV. TVTICANO
   </b>
  </p>
  <p>
   Haec tibi mittuntur, quem sum modo carmine questus
             non aptum numeris nomen habere meis,
      in quibus, excepto quod adhuc utcumque ualemus,
             nil te praeterea quod iuuet inuenies.
      Ipsa quoque est inuisa salus suntque ultima uota,
   <font size="2">
    5
   </font>
   quolibet ex istis scilicet ire locis.
      Nulla mihi cura est terra quo mittar ab ista,
             hac quia, quam uideo, gratior omnis erit:
      in medias Syrtes, mediam mea uela Charybdin
             mittite, praesenti dum careamus humo.
   <font size="2">
    10
   </font>
   Styx quoque, si quid ea est, bene commutabitur Histro,
             si quid et inferius quam Styga mundus habet.
      Gramina cultus ager, frigus minus odit hirundo,
             proxima Marticolis quam loca Naso Getis.
      Talia succensent propter mihi uerba Tomitae
   <font size="2">
    15
   </font>
   iraque carminibus publica mota meis.
      Ergo ego cessabo numquam per carmina laedi
             plectar et incauto semper ab ingenio?
      Ergo ego, ne scribam, digitos incidere cunctor
             telaque adhuc demens quae nocuere sequor?
   <font size="2">
    20
   </font>
   Ad ueteres scopulos iterum deuertor et illas
             in quibus offendit naufraga puppis aquas?
      Sed nihil admisi, nulla est mea culpa, Tomitae,
             quos ego, cum loca sim uestra perosus, amo.
      Quilibet excutiat nostri monimenta laboris:
   <font size="2">
    25
   </font>
   littera de uobis est mea questa nihil!
      Frigus et incursus omni de parte timendos
             et quod pulsetur murus ab hoste queror.
      In loca, non homines uerissima crimina dixi:
             culpatis uestrum uos quoque saepe solum.
   <font size="2">
    30
   </font>
   Esset perpetuo sua quam uitabilis Ascra
             ausa est agricolae Musa docere senis,
      et fuerat genitus terra qui scripsit in illa,
             intumuit uati tamen Ascra suo.
      Quis patriam sollerte magis dilexit Vlixe?
   <font size="2">
    35
   </font>
   Hoc tamen asperitas indice docta loci est.
      Non loca, sed mores scriptis uexauit amaris
             Scepsius Ausonios actaque Roma rea est;
      falsa tamen passa est aequa conuicia mente
             obfuit auctori nec fera lingua suo.
   <font size="2">
    40
   </font>
   At malus interpres populi mihi concitat iram
             inque nouum crimen carmina nostra uocat.
      Tam felix utinam quam pectore candidus essem!
             Extat adhuc nemo saucius ore meo.
      Adde quod, Illyrica si iam pice nigrior essem,
   <font size="2">
    45
   </font>
   non mordenda mihi turba fidelis erat.
      Molliter a uobis mea sors excepta, Tomitae,
             tam mites Graios indicat esse uiros.
      Gens mea Paeligni regioque domestica Sulmo
             non potuit nostris lenior esse malis.
   <font size="2">
    50
   </font>
   Quem uix incolumi cuiquam saluoque daretis,
             is datus a uobis est mihi nuper honor:
      solus adhuc ego sum uestris inmunis in oris
             exceptis, si qui munera legis habent;
      tempora sacrata mea sunt uelata corona,
   <font size="2">
    55
   </font>
   publicus inuito quam fauor inposuit.
      Quam grata est igitur Latonae Delia tellus,
             erranti tutum quae dedit una locum,
      tam mihi cara Tomis, patria quae sede fugatis
             tempus ad hoc nobis hospita fida manet;
   <font size="2">
    60
   </font>
   di modo fecissent, placidae spem posset habere
             pacis et a gelido longius axe foret.
  </p>
  <p>
   <b>
    XV. SEX. POMPEIO
   </b>
  </p>
  <p>
   Si quis adhuc usquam nostri non inmemor extat
             quidue relegatus Naso requirit agam,
      Caesaribus uitam, Sexto debere salutem
             me sciat. A superis hic mihi primus erit.
      Tempora nam miserae complectar ut omnia uitae,
   <font size="2">
    5
   </font>
   a meritis eius pars mihi nulla uacat.
      Quae numero tot sunt quot in horto fertilis arui
             punica sub lento cortice grana rubent,
      Africa quot segetes, quot Tmolia terra racemos,
             quot Sicyon bacas, quot parit Hybla fauos.
   <font size="2">
    10
   </font>
   Confiteor: testere licet. Signate, Quirites!
             Nil opus est legum uiribus, ipse loquor.
      Inter opes et me, paruam rem, pone paternas,
             pars ego sum census quantulacumque tui.
      Quam tua Trinacria est regnataque terra Philippo,
   <font size="2">
    15
   </font>
   quam domus Augusto continuata foro,
      quam tua, rus oculis domini, Campania, gratum,
             quaeque relicta tibi, Sexte, uel empta tenes,
      tam tuus en ego sum, cuius te munere tristi
             non potes in Ponto dicere habere nihil.
   <font size="2">
    20
   </font>
   Atque utinam possis et detur amicius aruum
             remque tuam ponas in meliore loco!
      Quod quoniam in dis est, tempta lenire precando
             numina perpetua quae pietate colis.
      Erroris nam tu uix est discernere nostri
   <font size="2">
    25
   </font>
   sis argumentum maius an auxilium.
      Nec dubitans oro, sed flumine saepe secundo
             augetur remis cursus euntis aquae.
      Et pudet et metuo semperque eademque precari,
             ne subeant animo taedia iusta tuo.
   <font size="2">
    30
   </font>
   Verum quid faciam? res inmoderata cupido est:
             da ueniam uitio, mitis amice, meo.
      Scribere saepe aliud cupiens delabor eodem:
             ipsa locum per se littera nostra rogat.
      Seu tamen effectus habitura est gratia, seu me
   <font size="2">
    35
   </font>
   dura iubet gelido Parca sub axe mori,
      semper inoblita repetam tua munera mente
             et mea me tellus audiet esse tuum.
      Audiet et caelo posita est quaecumque sub ullo,
             transit nostra feros si modo Musa Getas,
   <font size="2">
    40
   </font>
   teque meae causam seruatoremque salutis
             meque tuum libra norit et aere minus.
  </p>
  <p>
   <b>
    XVI. AD INVIDVM
   </b>
  </p>
  <p>
   Inuide, quid laceras Nasonis carmina rapti?
             Non solet ingeniis summa nocere dies
      famaque post cineres maior uenit et mihi nomen
             tum quoque, cum uiuis adnumerarer, erat,
      cumque foret Marsus magnique Rabirius oris
   <font size="2">
    5
   </font>
   Iliacusque Macer sidereusque Pedo
      et qui Iunonem laesisset in Hercule, Carus,
             Iunonis si iam non gener ille foret,
      quique dedit Latio carmen regale, Seuerus
             et cum subtili Priscus uterque Numa,
   <font size="2">
    10
   </font>
   quique uel inparibus numeris, Montane, uel aequis
             sufficis et gemino carmine nomen habes,
      et qui Penelopae rescribere iussit Vlixem
             errantem saeuo per duo lustra mari,
      quique suam Troezena inperfectumque dierum
   <font size="2">
    15
   </font>
   deseruit celeri morte Sabinus opus,
      ingeniique sui dictus cognomine Largus,
             Gallica qui Phrygium duxit in arua senem,
      quique canit domito Camerinus ab Hectore Troiam,
             quique sua nomen Phyllide Tuscus habet,
   <font size="2">
    20
   </font>
   ueliuolique maris uates, cui credere posses
             carmina caeruleos composuisse deos,
      quique acies Libycas Romanaque proelia dixit,
             et scriptor Marius dexter in omne genus,
      Trinacriusque suae Perseidos auctor et auctor
   <font size="2">
    25
   </font>
   Tantalidae reducis Tyndaridosque Lupus,
      et qui Maeoniam Phaeacida uertit, et, une
             Pindaricae fidicen, tu quoque, Rufe, lyrae,
      Musaque Turrani tragicis innixa coturnis
             et tua cum socco Musa, Melisse, leui;
   <font size="2">
    30
   </font>
   cum Varius Graccusque darent fera dicta tyrannis,
             Callimachi Proculus molle teneret iter,
      Tityron antiquas Passerque rediret ad herbas
             aptaque uenanti Grattius arma daret,
      Naidas a satyris caneret Fontanus amatas,
   <font size="2">
    35
   </font>
   clauderet inparibus uerba Capella modis,
      cumque forent alii, quorum mihi cuncta referre
             nomina longa mora est, carmina uulgus habet,
      essent et iuuenes, quorum quod inedita cura est,
             adpellandorum nil mihi iuris adest.
   <font size="2">
    40
   </font>
   Te tamen in turba non ausim, Cotta, silere,
             Pieridum lumen praesidiumque fori,
      maternos Cottas cui Messalasque paternos,
             Maxime, nobilitas ingeminata dedit.
      Dicere si fas est, claro mea nomine Musa
   <font size="2">
    45
   </font>
   atque inter tantos quae legeretur erat.
      Ergo submotum patria proscindere, Liuor,
             desine neu cineres sparge, cruente, meos!
      Omnia perdidimus, tantummodo uita relicta est,
             praebeat ut sensum materiamque mali.
   <font size="2">
    50
   </font>
   Quid iuuat extinctos ferrum demittere in artus?
             Non habet in nobis iam noua plaga locum.
  </p>
 </body>
</div>