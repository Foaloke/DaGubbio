<div>
 Luke
 <body>
  <p class="pagehead">
   EVANGELIUM SECUNDUM LUCAM
  </p>
  <p class="internal_navigation">
  </p>
  <p>
   <a name="1">
    [1]
   </a>
   <font size="2">
    1
   </font>
   Quoniam quidem multi conati sunt ordinare narrationem quae in nobis conpletae sunt, rerum,
   <font size="2">
    2
   </font>
   sicut tradiderunt nobis, qui ab initio ipsi viderunt et ministri fuerunt sermonis,
   <font size="2">
    3
   </font>
   visum est et mihi, adsecuto a principio omnibus diligenter ex ordine tibi scribere, optime, Theophile,
   <font size="2">
    4
   </font>
   ut cognoscas eorum verborum, de quibus eruditus es, veritatem.
  </p>
  <p>
   <font size="2">
    5
   </font>
   Fuit in diebus Herodis regis Iudaeae sacerdos quidam nomine Zaccharias de vice Abia et uxor illi de filiabus Aaron et nomen eius Elisabeth.
   <font size="2">
    6
   </font>
   Erant autem iusti ambo ante Deum, incedentes in omnibus mandatis et iustificationibus Domini sine querella.
   <font size="2">
    7
   </font>
   Et non erat illis filius eo quod esset Elisabeth sterilis et ambo processissent in diebus suis.
  </p>
  <p>
   <font size="2">
    8
   </font>
   Factum est autem cum sacerdotio fungeretur in ordine vicis suae ante Deum,
   <font size="2">
    9
   </font>
   secundum consuetudinem sacerdotii sorte exiit, ut incensum poneret ingressus in templum Domini;
   <font size="2">
    10
   </font>
   et omnis multitudo erat populi orans foris hora incensi.
   <font size="2">
    11
   </font>
   Apparuit autem illi angelus Domini stans a dextris altaris incensi;
   <font size="2">
    12
   </font>
   et Zaccharias turbatus est videns, et timor inruit super eum.
   <font size="2">
    13
   </font>
   Ait autem ad illum angelus: "Ne timeas, Zaccharia, quoniam exaudita est deprecatio tua, et uxor tua Elisabeth pariet tibi filium, et vocabis nomen eius Iohannem.
   <font size="2">
    14
   </font>
   Et erit gaudium tibi et exultatio, et multi in nativitate eius gaudebunt:
   <font size="2">
    15
   </font>
   erit enim magnus coram Domino et vinum et sicera non bibet et Spiritu Sancto replebitur adhuc ex utero matris suae
   <font size="2">
    16
   </font>
   et multos filiorum Israhel convertet ad Dominum Deum ipsorum.
   <font size="2">
    17
   </font>
   Et ipse praecedet ante illum in spiritu et virtute Eliae, ut convertat corda patrum in filios et incredibiles ad prudentiam iustorum, parare Domino plebem perfectam".
   <font size="2">
    18
   </font>
   Et dixit Zaccharias ad angelum: "Unde hoc sciam? Ego enim sum senex et uxor mea processit in diebus suis".
   <font size="2">
    19
   </font>
   Et respondens angelus dixit ei: "Eo sum Gabrihel, qui adsto ante Deum, et missus sum loqui ad te et haec tibi evangelizare.
   <font size="2">
    20
   </font>
   Et ecce: eris tacens et non poteris loqui usque in diem, quo haec fiant, pro eo quod non credidisti verbis meis, quae implebuntur in tempore suo".
  </p>
  <p>
   <font size="2">
    21
   </font>
   Et erat plebs expectans Zacchariam, et mirabantur quod tardaret ipse in templo.
   <font size="2">
    22
   </font>
   Egressus autem non poterat loqui ad illos, et cognoverunt quod visionem vidisset in templo; et ipse erat innuens illis et permansit mutus.
   <font size="2">
    23
   </font>
   Et factum est ut impleti sunt dies officii eius, abiit in domum suam.
   <font size="2">
    24
   </font>
   Post hos autem dies concepit Elisabeth uxor eius et occultabat se mensibus quinque dicens
   <font size="2">
    25
   </font>
   quia: "Sic mihi fecit Dominus in diebus, quibus respexit auferre obprobrium meum inter homines".
  </p>
  <p>
   <font size="2">
    26
   </font>
   In mense autem sexto missus est angelus Gabrihel a Deo in civitatem Galilaeae, cui nomen Nazareth,
   <font size="2">
    27
   </font>
   ad virginem desponsatam viro, cui nomen erat Ioseph de domo David, et nomen virginis Maria.
   <font size="2">
    28
   </font>
   Et ingressus angelus ad eam dixit: "Have, gratia plena, Dominus tecum, benedicta tu in mulieribus."
   <font size="2">
    29
   </font>
   Quae cum vidisset, turbata est in sermone eius et cogitabat qualis esset ista salutatio.
   <font size="2">
    30
   </font>
   Et ait angelus ei: "Ne timeas, Maria; invenisti enim gratiam apud Deum.
   <font size="2">
    31
   </font>
   Ecce concipies in utero et paries filium et vocabis nomen eius Iesum.
   <font size="2">
    32
   </font>
   Hic erit magnus et Filius Altissimi vocabitur et dabit illi Dominus Deus sedem David patris eius
   <font size="2">
    33
   </font>
   et regnabit in domo Iacob in aeternum et regni eius non erit finis."
  </p>
  <p>
   <font size="2">
    34
   </font>
   Dixit autem Maria ad angelum: "Quomodo fiet istud, quoniam virum non cognosco?"
   <font size="2">
    35
   </font>
   Et respondens angelus dixit ei: "Spiritus Sanctus superveniet in te et virtus Altissimi obumbrabit tibi: ideoque et quod nascetur sanctum, vocabitur Filius Dei.
   <font size="2">
    36
   </font>
   Et ecce Elisabeth cognata tua et ipsa concepit filium in senecta sua, et hic mensis est sextus illi, quae vocatur sterilis,
   <font size="2">
    37
   </font>
   quia non erit inpossibile apud Deum omne verbum.
   <font size="2">
    38
   </font>
   Dixit autem Maria: "Ecce ancilla Domini; fiat mihi secundum verbum tuum". Et discessit ab illa angelus.
  </p>
  <p>
   <font size="2">
    39
   </font>
   Exsurgens autem Maria in diebus illis abiit in montana cum festinatione in civitatem Iuda
   <font size="2">
    40
   </font>
   et intravit in domum Zacchariae et salutavit Elisabeth.
   <font size="2">
    41
   </font>
   Et factum est ut audivit salutationem Mariae Elisabeth, exultavit infans in utero eius et repleta est Spiritu Sancto Elisabeth
   <font size="2">
    42
   </font>
   et exclamavit voce magna et dixit: "Benedicta tu inter mulieres et benedictus fructus ventris tui.
   <font size="2">
    43
   </font>
   Et unde hoc mihi, ut veniat mater Domini mei ad me?
   <font size="2">
    44
   </font>
   Ecce enim ut facta est vox salutationis tuae in auribus meis, exultavit in gaudio infans in utero meo.
   <font size="2">
    45
   </font>
   Et beata quae credidit, quoniam perficientur ea quae dicta sunt ei a Domino".
  </p>
  <p>
   <font size="2">
    46
   </font>
   Et ait Maria:
      Magnificat anima mea Dominum,
   <font size="2">
    47
   </font>
   et exultavit spiritus meus in Deo salutari meo,
   <font size="2">
    48
   </font>
   quia respexit humilitatem ancillae suae.
      Ecce enim ex hoc beatam me dicent omnes generationes,
   <font size="2">
    49
   </font>
   quia fecit mihi magna qui potens est,
      et sanctum nomen eius,
   <font size="2">
    50
   </font>
   et misericordia eius in progenies et progenies
      timentibus eum.
   <font size="2">
    51
   </font>
   Fecit potentiam in brachio suo,
      dispersit superbos mente cordis sui;
   <font size="2">
    52
   </font>
   deposuit potentes de sede
      et exaltavit humiles;
   <font size="2">
    53
   </font>
   esurientes implevit bonis
      et divites dimisit inanes.
   <font size="2">
    54
   </font>
   Suscepit Israhel puerum suum,
      memorari misericordiae,
   <font size="2">
    55
   </font>
   sicut locutus est ad patres nostros,
      Abraham et semini eius in saecula".
  </p>
  <p>
   <font size="2">
    56
   </font>
   Mansit autem Maria cum illa quasi mensibus tribus et reversa est in domum suam.
   <font size="2">
    57
   </font>
   Elisabeth autem impletum est tempus pariendi, et peperit filium.
   <font size="2">
    58
   </font>
   Et audierunt vicini et cognati eius quia magnificavit Dominus misericordiam suam cum illa, et congratulabantur ei.
   <font size="2">
    59
   </font>
   Et factum est in die octavo venerunt circumcidere puerum et vocabant eum nomine patris eius Zacchariam.
   <font size="2">
    60
   </font>
   Et respondens mater eius dixit: "Nequaquam, sed vocabitur Iohannes".
   <font size="2">
    61
   </font>
   Et dixerunt ad illam quia: "Nemo est in cognatione tua, qui vocetur hoc nomine".
   <font size="2">
    62
   </font>
   Innuebant autem patri eius quem vellet vocari eum.
   <font size="2">
    63
   </font>
   Et postulans pugillarem scripsit dicens: "Iohannes est nomen eius." Et mirati sunt universi.
   <font size="2">
    64
   </font>
   Apertum est autem ilico os eius et lingua eius et loquebatur benedicens Deum.
   <font size="2">
    65
   </font>
   Et factus est timor super omnes vicinos eorum, et super omnia montana Iudaeae divulgabantur omnia verba haec.
   <font size="2">
    66
   </font>
   Et posuerunt omnes qui audierant in corde suo dicentes: "Quid putas puer iste erit?" Etenim manus Domini erat cum illo.
  </p>
  <p>
   <font size="2">
    67
   </font>
   Et Zaccharias pater eius impletus est Spiritu Sancto et prophetavit dicens:
  </p>
  <p>
   <font size="2">
    68
   </font>
   "Benedictus Deus Israhel
      quia visitavit et fecit redemptionem plebi suae
   <font size="2">
    69
   </font>
   et erexit cornu salutis nobis
      in domo David pueri sui,
   <font size="2">
    70
   </font>
   sicut locutus est per os sanctorum,
      qui a saeculo sunt, prophetarum eius,
   <font size="2">
    71
   </font>
   salutem ex inimicis nostris
      et de manu omnium, qui oderunt nos;
   <font size="2">
    72
   </font>
   ad faciendam misericordiam cum patribus nostris
      et memorari testamenti sui sancti,
   <font size="2">
    73
   </font>
   iusiurandum, quod iuravit ad Abraham patrem nostrum,
   <font size="2">
    74
   </font>
   daturum se nobis, ut sine timore de manu inimicorum liberati,
      serviamus illi
   <font size="2">
    75
   </font>
   in sanctitate et iustitia coram ipso
      omnibus diebus nostris.
   <font size="2">
    76
   </font>
   Et tu, puer, propheta Altissimi vocaberis:
      praeibis enim ante faciem Domini parare vias eius
   <font size="2">
    77
   </font>
   ad dandam scientiam salutis plebi eius
      in remissionem peccatorum eorum,
   <font size="2">
    78
   </font>
   per viscera misericordiae Dei nostri,
      in quibus visitavit nos oriens ex alto,
   <font size="2">
    79
   </font>
   inluminare his qui in tenebris et in umbra mortis sedent,
      ad dirigendos pedes nostros in viam pacis".
  </p>
  <p>
   <font size="2">
    80
   </font>
   Puer autem crescebat et confortabatur spiritu et erat in deserto usque in diem ostensionis suae ad Israhel.
  </p>
  <p>
   <a name="2">
    [2]
   </a>
   <font size="2">
    1
   </font>
   Factum est autem in diebus illis exiit edictum a Caesare Augusto ut describeretur universus orbis.
   <font size="2">
    2
   </font>
   Haec descriptio prima facta est praeside Syriae Cyrino.
   <font size="2">
    3
   </font>
   Et ibant omnes ut profiterentur, singuli in suam civitatem.
   <font size="2">
    4
   </font>
   Ascendit autem et Ioseph a Galilaea de civitate Nazareth in Iudaeam civitatem David, quae vocatur Bethleem, eo quod esset de domo et familia David,
   <font size="2">
    5
   </font>
   ut profiteretur cum Maria desponsata sibi, uxore praegnate
   <font size="2">
    6
   </font>
   Factum est autem cum essent ibi, impleti sunt dies ut pareret,
   <font size="2">
    7
   </font>
   et peperit filium suum primogenitum et pannis eum involvit et reclinavit eum in praesepio, quia non erat eis locus in diversorio.
  </p>
  <p>
   <font size="2">
    8
   </font>
   Et pastores erant in regione eadem vigilantes et custodientes vigilias noctis supra gregem suum.
   <font size="2">
    9
   </font>
   Et ecce angelus Domini stetit iuxta illos, et claritas Dei circumfulsit illos, et timuerunt timore magno.
   <font size="2">
    10
   </font>
   Et dixit illis angelus: "Nolite timere; ecce enim evangelizo vobis gaudium magnum, quod erit omni populo,
   <font size="2">
    11
   </font>
   quia natus est vobis hodie Salvator, qui est Christus Dominus in civitate David.
   <font size="2">
    12
   </font>
   Et hoc vobis signum: invenietis infantem pannis involutum et positum in praesepio".
   <font size="2">
    13
   </font>
   Et subito facta est cum angelo multitudo militiae caelestis laudantium Deum et dicentium:
   <font size="2">
    14
   </font>
   "Gloria in altissimis Deo, et in terra pax in hominibus bonae voluntatis".
   <font size="2">
    15
   </font>
   Et factum est ut discesserunt ab eis angeli in caelum, pastores loquebantur ad invicem: "Transeamus usque Bethleem et videamus hoc verbum quod factum est, quod fecit Dominus et ostendit nobis".
   <font size="2">
    16
   </font>
   Et venerunt festinantes et invenerunt Mariam et Ioseph et infantem positum in praesepio.
   <font size="2">
    17
   </font>
   Videntes autem cognoverunt de verbo quod dictum erat illis de puero hoc.
   <font size="2">
    18
   </font>
   Et omnes qui audierunt mirati sunt et de his, quae dicta erant a pastoribus ad ipsos.
   <font size="2">
    19
   </font>
   Maria autem conservabat omnia verba haec conferens in corde suo.
   <font size="2">
    20
   </font>
   Et reversi sunt pastores glorificantes et laudantes Deum in omnibus, quae audierant et viderant, sicut dictum est ad illos.
  </p>
  <p>
   <font size="2">
    21
   </font>
   Et postquam consummati sunt dies octo, ut circumcideretur, vocatum est nomen eius Iesus, quod vocatum est ab angelo priusquam in utero conciperetur.
   <font size="2">
    22
   </font>
   Et postquam impleti sunt dies purgationis eius secundum legem Mosi, tulerunt illum in Hierusalem ut sisterent eum Domino,
   <font size="2">
    23
   </font>
   sicut scriptum est in lege Domini quia "Omne masculinum adaperiens vulvam sanctum Domino vocabitur,"
   <font size="2">
    24
   </font>
   et ut darent hostiam secundum quod dictum est in lege Domini: par turturum aut duos pullos columbarum.
  </p>
  <p>
   <font size="2">
    25
   </font>
   Et ecce homo erat in Hierusalem, cui nomen Symeon, et homo iste iustus et timoratus, expectans consolationem Israhel, et Spiritus Sanctus erat in eo,
   <font size="2">
    26
   </font>
   et responsum acceperat ab Spiritu Sancto non visurum se mortem nisi prius videret Christum Domini.
   <font size="2">
    27
   </font>
   Et venit in Spiritu in templum et cum inducerent puerum Iesum parentes eius, ut facerent secundum consuetudinem legis pro eo,
   <font size="2">
    28
   </font>
   et ipse accepit eum in ulnas suas et benedixit Deum et dixit:
  </p>
  <p>
   <font size="2">
    29
   </font>
   "Nunc dimittis servum tuum, Domine
      secundum verbum tuum in pace.
   <font size="2">
    30
   </font>
   quia viderunt oculi mei
      salutare tuum,
   <font size="2">
    31
   </font>
   quod parasti
      ante faciem omnium populorum,
   <font size="2">
    32
   </font>
   lumen ad revelationem gentium
      et gloriam plebis tuae Israhel".
  </p>
  <p>
   <font size="2">
    33
   </font>
   Et erat pater eius et mater mirantes super his, quae dicebantur de illo.
   <font size="2">
    34
   </font>
   Et benedixit illis Symeon et dixit ad Mariam matrem eius: "Ecce positus est hic in ruinam et resurrectionem multorum in Israhel et in signum cui contradicetur
   <font size="2">
    35
   </font>
   - et tuam ipsius animam pertransiet gladius - ut revelentur ex multis cordibus cogitationes ".
  </p>
  <p>
   <font size="2">
    36
   </font>
   Et erat Anna prophetissa, filia Phanuhel, de tribu Aser. Haec processerat in diebus multis et vixerat cum viro suo annis septem a virginitate sua.
   <font size="2">
    37
   </font>
   Et haec vidua usque ad annos octoginta quattuor, quae non discedebat de templo, ieiuniis et obsecrationibus serviens nocte ac die.
   <font size="2">
    38
   </font>
   Et haec ipsa hora superveniens confitebatur Domino et loquebatur de illo omnibus, qui expectabant redemptionem Hierusalem.
   <font size="2">
    39
   </font>
   Et ut perfecerunt omnia secundum legem Domini, reversi sunt in Galilaeam in civitatem suam Nazareth.
   <font size="2">
    40
   </font>
   Puer autem crescebat et confortabatur plenus sapientia; et gratia Dei erat in illo.
  </p>
  <p>
   <font size="2">
    41
   </font>
   Et ibant parentes eius per omnes annos in Hierusalem in die sollemni Paschae.
   <font size="2">
    42
   </font>
   Et cum factus esset annorum duodecim, ascendentibus illis in Hierosolymam secundum consuetudinem diei festi,
   <font size="2">
    43
   </font>
   consummatisque diebus, cum redirent, remansit puer Iesus in Hierusalem, et non cognoverunt parentes eius.
   <font size="2">
    44
   </font>
   Existimantes autem illum esse in comitatu, venerunt iter diei et requirebant eum inter cognatos et notos
   <font size="2">
    45
   </font>
   et non invenientes regressi sunt in Hierusalem requirentes eum.
   <font size="2">
    46
   </font>
   Et factum est post triduum invenerunt illum in templo sedentem in medio doctorum audientem illos et interrogantem;
   <font size="2">
    47
   </font>
   stupebant autem omnes qui eum audiebant, super prudentia et responsis eius.
   <font size="2">
    48
   </font>
   Et videntes admirati sunt et dixit mater eius ad illum: "Fili, quid fecisti nobis sic? Ecce pater tuus et ego dolentes quaerebamus te".
   <font size="2">
    49
   </font>
   Et ait ad illos: "Quid est quod me quaerebatis? Nesciebatis quia in his, quae Patris mei sunt, oportet me esse?"
   <font size="2">
    50
   </font>
   Et ipsi non intellexerunt verbum quod locutus est ad illos.
  </p>
  <p>
   <font size="2">
    51
   </font>
   Et descendit cum eis et venit Nazareth et erat subditus illis. Et mater eius conservabat omnia verba haec in corde suo.
   <font size="2">
    52
   </font>
   Et Iesus proficiebat sapientia aetate et gratia apud Deum et homines.
  </p>
  <p>
   <a name="3">
    [3]
   </a>
   <font size="2">
    1
   </font>
   Anno autem quintodecimo imperii Tiberii Caesaris, procurante Pontio Pilato Iudaeam, tetrarcha autem Galilaeae Herode, Philippo autem fratre eius tetrarcha Itureae et Trachonitidis regionis, et Lysania Abilinae tetrarcha,
   <font size="2">
    2
   </font>
   sub principibus sacerdotum Anna et Caiapha, factum est verbum Dei super Iohannem Zacchariae filium in deserto.
   <font size="2">
    3
   </font>
   Et venit in omnem regionem Iordanis praedicans baptismum paenitentiae in remissionem peccatorum,
   <font size="2">
    4
   </font>
   sicut scriptum est in libro sermonum Esaiae prophetae:
  </p>
  <p>
   "Vox clamantis in deserto
      parate viam Domini
      rectas facite semitas eius.
   <font size="2">
    5
   </font>
   Omnis vallis implebitur,
      et omnis mons et collis humiliabitur;
      et erunt prava in directa,
      et aspera in vias planas:
   <font size="2">
    6
   </font>
   et videbit omnis caro salutare Dei."
  </p>
  <p>
   <font size="2">
    7
   </font>
   Dicebat ergo ad turbas quae exiebant ut baptizarentur ab ipso: "Genimina viperarum, quis ostendit vobis fugere a ventura ira?
   <font size="2">
    8
   </font>
   Facite ergo fructus dignos paenitentiae et ne coeperitis dicere "Patrem habemus Abraham"; dico enim vobis quia potest Deus de lapidibus istis suscitare filios Abrahae.
   <font size="2">
    9
   </font>
   Iam enim securis ad radicem arborum posita est omnis ergo arbor non faciens fructum exciditur et in ignem mittitur". Et interrogabant eum turbae dicentes: "Quid ergo faciemus?"
   <font size="2">
    11
   </font>
   Respondens autem dicebat illis: "Qui habet duas tunicas, det non habenti; et qui habet escas, similiter faciat".
   <font size="2">
    12
   </font>
   Venerunt autem et publicani, ut baptizarentur, et dixerunt ad illum: ʻMagister, quid faciemus?"
   <font size="2">
    13
   </font>
   At ille dixit ad eos: "Nihil amplius quam quod constitutum est vobis, faciatis".
   <font size="2">
    14
   </font>
   Interrogabant autem eum et milites dicentes: "Quid faciemus et nos?" Et ait illis: "Neminem concutiatis neque calumniam faciatis et contenti estote stipendiis vestris".
  </p>
  <p>
   <font size="2">
    15
   </font>
   Existimante autem populo et cogitantibus omnibus in cordibus suis de Iohanne, ne forte ipse esset Christus,
   <font size="2">
    16
   </font>
   respondit Iohannes dicens omnibus: "Ego quidem aqua baptizo vos. Venit autem fortior me, cuius non sum dignus solvere corrigiam calciamentorum eius; ipse vos baptizabit in Spiritu Sancto et igni,
   <font size="2">
    17
   </font>
   cuius ventilabrum in manu eius et purgabit aream suam et congregabit triticum in horreum suum, paleas autem conburet igni inextinguibili".
   <font size="2">
    18
   </font>
   Multa quidem et alia exhortans evangelizabat populum.
   <font size="2">
    19
   </font>
   Herodes autem tetrarcha, cum corriperetur ab illo de Herodiade uxore fratris sui et de omnibus malis, quae fecit Herodes,
   <font size="2">
    20
   </font>
   adiecit et hoc supra omnia et inclusit Iohannem in carcere.
  </p>
  <p>
   <font size="2">
    21
   </font>
   Factum est autem cum baptizaretur omnis populus et Iesu baptizato et orante, apertum est caelum,
   <font size="2">
    22
   </font>
   et descendit Spiritus Sanctus corporali specie sicut columba in ipsum, et vox de caelo facta est: "Tu es Filius meus dilectus; in te conplacuit mihi".
  </p>
  <p>
   <font size="2">
    23
   </font>
   Et ipse Iesus erat incipiens quasi annorum triginta, ut putabatur, filius Ioseph qui fuit Heli,
   <font size="2">
    24
   </font>
   qui fuit Matthat, qui fuit Levi, qui fuit Melchi, qui fuit Iannae, qui fuit Ioseph,
   <font size="2">
    25
   </font>
   qui fuit Matthathiae, qui fuit Amos, qui fuit Naum, qui fuit Esli, qui fuit Naggae,
   <font size="2">
    26
   </font>
   qui fuit Maath, qui fuit Matthathiae, qui fuit Semei, qui fuit Iosech, qui fuit Ioda,
   <font size="2">
    27
   </font>
   qui fuit Iohanna, qui fuit Resa, qui fuit Zorobabel, qui fuit Salathihel, qui fuit Neri,
   <font size="2">
    28
   </font>
   qui fuit Melchi, qui fuit Addi, qui fuit Cosam, qui fuit Helmadam, qui fuit Her,
   <font size="2">
    29
   </font>
   qui fuit Iesu, qui fuit Eliezer, qui fuit Iorim, qui fuit Matthat, qui fuit Levi,
   <font size="2">
    30
   </font>
   qui fuit Symeon, qui fuit Iuda, qui fuit Ioseph, qui fuit Iona, qui fuit Eliachim,
   <font size="2">
    31
   </font>
   qui fuit Melea, qui fuit Menna, qui fuit Matthata, qui fuit Nathan, qui fuit David,
   <font size="2">
    32
   </font>
   qui fuit Iesse, qui fuit Obed, qui fuit Booz, qui fuit Salmon, qui fuit Naasson,
   <font size="2">
    33
   </font>
   qui fuit Aminadab, qui fuit Aram, qui fuit Esrom, qui fuit Phares, qui fuit Iudae,
   <font size="2">
    34
   </font>
   qui fuit Iacob, qui fuit Isaac, qui fuit Abraham, qui fuit Thare, qui fuit Nachor,
   <font size="2">
    35
   </font>
   qui fuit Seruch, qui fuit Ragau, qui fuit Phalec, qui fuit Eber, qui fuit Sale,
   <font size="2">
    36
   </font>
   qui fuit Cainan, qui fuit Arfaxat, qui fuit Sem, qui fuit Noe, qui fuit Lamech,
   <font size="2">
    37
   </font>
   qui fuit Mathusalae, qui fuit Enoch, qui fuit Iared, qui fuit Malelehel, qui fuit Cainan,
   <font size="2">
    38
   </font>
   qui fuit Enos, qui fuit Seth, qui fuit Adam, qui fuit Dei.
  </p>
  <p>
   <a name="4">
    [4]
   </a>
   <font size="2">
    1
   </font>
   Iesus autem plenus Spiritu Sancto regressus est ab Iordane et agebatur in Spiritu in desertum
   <font size="2">
    2
   </font>
   diebus quadraginta et temptabatur a diabolo. Et nihil manducavit in diebus illis et, consummatis illis, esuriit.
   <font size="2">
    3
   </font>
   Dixit autem illi diabolus: "Si Filius Dei es, dic lapidi huic ut panis fiat".
   <font size="2">
    4
   </font>
   Et respondit ad illum Iesus: "Scriptum est quia 'Non in pane solo vivet homo, sed in omni verbo Dei'."
   <font size="2">
    5
   </font>
   Et duxit illum diabolus et ostendit illi omnia regna orbis terrae in momento temporis
   <font size="2">
    6
   </font>
   et ait ei: "Tibi dabo potestatem hanc universam et gloriam illorum, quia mihi tradita sunt et cui volo do illa.
   <font size="2">
    7
   </font>
   Tu ergo, si adoraveris coram me, erunt tua omnia".
   <font size="2">
    8
   </font>
   Et respondens Iesus dixit illi: "Scriptum est: 'Dominum Deum tuum adorabis, et illi soli servies'."
   <font size="2">
    9
   </font>
   Et duxit illum in Hierusalem et statuit eum supra pinnam templi et dixit illi: "Si Filius Dei es, mitte te hinc deorsum.
   <font size="2">
    10
   </font>
   Scriptum est enim quod 'angelis suis mandabit de te, ut conservent te'
   <font size="2">
    11
   </font>
   et quia 'in manibus tollent te, ne forte offendas ad lapidem pedem tuum'."
   <font size="2">
    12
   </font>
   Et respondens Iesus ait illi: "Dictum est: 'Non temptabis Dominum Deum tuum'."
   <font size="2">
    13
   </font>
   Et consummata omni temptatione, diabolus recessit ab illo usque ad tempus.
  </p>
  <p>
   <font size="2">
    14
   </font>
   Et regressus est Iesus in virtute Spiritus in Galilaeam et fama exiit per universam regionem de illo.
   <font size="2">
    15
   </font>
   Et ipse docebat in synagogis eorum et magnificabatur ab omnibus.
  </p>
  <p>
   <font size="2">
    16
   </font>
   Et venit Nazareth ubi erat nutritus, et intravit secundum consuetudinem suam die sabbati in synagogam et surrexit legere.
   <font size="2">
    17
   </font>
   Et traditus est illi liber prophetae Esaiae. Et, ut revolvit librum, invenit locum ubi scriptum erat:
   <font size="2">
    18
   </font>
   "Spiritus Domini super me; propter quod unxit me, evangelizare pauperibus misit me,
   <font size="2">
    19
   </font>
   praedicare captivis remissionem et caecis visum, dimittere confractos in remissionem, praedicare annum Domini acceptum et diem retributionis".
   <font size="2">
    20
   </font>
   Et cum plicuisset librum, reddidit ministro et sedit. Et omnium in synagoga oculi erant intendentes in eum.
   <font size="2">
    21
   </font>
   Coepit autem dicere ad illos quia: "Hodie impleta est haec scriptura in auribus vestris".
   <font size="2">
    22
   </font>
   Et omnes testimonium illi dabant et mirabantur in verbis gratiae, quae procedebant de ore ipsius et dicebant: "Nonne hic filius est Ioseph?"
   <font size="2">
    23
   </font>
   Et ait illis: "Utique dicetis mihi hanc similitudinem: medice cura te ipsum: quanta audivimus facta in Capharnaum fac et hic in patria tua".
   <font size="2">
    24
   </font>
   Ait autem: "Amen dico vobis quia nemo propheta acceptus est in patria sua.
   <font size="2">
    25
   </font>
   In veritate, dico vobis, multae viduae erant in diebus Heliae in Israhel, quando clausum est caelum annis tribus et mensibus sex, cum facta est fames magna in omni terra;
   <font size="2">
    26
   </font>
   et ad nullam illarum missus est Helias, nisi in Sareptha Sidoniae ad mulierem viduam.
   <font size="2">
    27
   </font>
   Et multi leprosi erant in Israhel sub Heliseo propheta; et nemo eorum mundatus est, nisi Neman Syrus".
   <font size="2">
    28
   </font>
   Et repleti sunt omnes in synagoga ira haec audientes.
   <font size="2">
    29
   </font>
   Et surrexerunt et eiecerunt illum extra civitatem et duxerunt illum usque ad supercilium montis, supra quem civitas illorum erat aedificata, ut praecipitarent eum.
   <font size="2">
    30
   </font>
   Ipse autem transiens per medium illorum ibat.
  </p>
  <p>
   <font size="2">
    31
   </font>
   Et descendit in Capharnaum civitatem Galilaeae, ibique docebat illos sabbatis.
   <font size="2">
    32
   </font>
   Et stupebant in doctrina eius, quia in potestate erat sermo ipsius.
   <font size="2">
    33
   </font>
   Et in synagoga erat homo habens daemonium inmundum et exclamavit voce magna
   <font size="2">
    34
   </font>
   dicens: "Sine, quid nobis et tibi, Iesu Nazarene? Venisti perdere nos? Scio te qui sis, Sanctus Dei.
   <font size="2">
    35
   </font>
   Et increpavit illi Iesus dicens: "Obmutesce et exi ab illo". Et cum proiecisset illum daemonium in medium, exiit ab illo nihilque illum nocuit.
   <font size="2">
    36
   </font>
   Et factus est pavor in omnibus, et conloquebantur ad invicem dicentes: "Quod est hoc verbum, quia in potestate et virtute imperat inmundis spiritibus, et exeunt?"
   <font size="2">
    37
   </font>
   Et divulgabatur fama de illo in omnem locum regionis.
  </p>
  <p>
   <font size="2">
    38
   </font>
   Surgens autem de synagoga introivit in domum Simonis; socrus autem Simonis tenebatur magnis febribus, et rogaverunt illum pro ea.
   <font size="2">
    39
   </font>
   Et stans super illam imperavit febri, et dimisit illam; et continuo surgens ministrabat illis.
   <font size="2">
    40
   </font>
   Cum sol autem occidisset, omnes qui habebant infirmos variis languoribus, ducebant illos ad eum. At ille singulis manus inponens curabat eos.
   <font size="2">
    41
   </font>
   Exiebant autem etiam daemonia a multis clamantia et dicentia quia: "Tu es Filius Dei," et increpans non sinebat ea loqui, quia sciebant ipsum esse Christum.
  </p>
  <p>
   <font size="2">
    42
   </font>
   Facta autem die, egressus ibat in desertum locum, et turbae requirebant eum et venerunt usque ad ipsum et detinebant illum, ne discederet ab eis.
   <font size="2">
    43
   </font>
   Quibus ille ait quia: "Et aliis civitatibus oportet me evangelizare regnum Dei; quia ideo missus sum."
   <font size="2">
    44
   </font>
   Et erat praedicans in synagogis Galilaeae.
  </p>
  <p>
   <a name="5">
    [5]
   </a>
   <font size="2">
    1
   </font>
   Factum est autem, cum turbae inruerent in eum ut audirent verbum Dei, et ipse stabat secus stagnum Gennesareth.
   <font size="2">
    2
   </font>
   Et vidit duas naves stantes secus stagnum; piscatores autem descenderant et lavabant retia.
   <font size="2">
    3
   </font>
   Ascendens autem in unam navem, quae erat Simonis, rogavit eum a terra reducere pusillum. Et sedens docebat de navicula turbas.
   <font size="2">
    4
   </font>
   Ut cessavit autem loqui, dixit ad Simonem: "Duc in altum et laxate retia vestra in capturam".
   <font size="2">
    5
   </font>
   Et respondens Simon dixit illi: "Praeceptor, per totam noctem laborantes nihil cepimus; in verbo autem tuo laxabo rete."
   <font size="2">
    6
   </font>
   Et cum hoc fecissent, concluserunt piscium multitudinem copiosam; rumpebatur autem rete eorum.
   <font size="2">
    7
   </font>
   Et annuerunt sociis, qui erant in alia navi, ut venirent et adiuvarent eos. Et venerunt et impleverunt ambas naviculas ita ut mergerentur.
   <font size="2">
    8
   </font>
   Quod cum videret Simon Petrus, procidit ad genua Iesu dicens: "Exi a me, quia homo peccator sum, Domine".
   <font size="2">
    9
   </font>
   Stupor enim circumdederat eum et omnes qui cum illo erant in captura piscium, quam ceperant;
   <font size="2">
    10
   </font>
   similiter autem Iacobum et Iohannem filios Zebedaei, qui erant socii Simonis. Et ait ad Simonem Iesus: "Noli timere, ex hoc iam homines eris capiens".
   <font size="2">
    11
   </font>
   Et, subductis ad terram navibus, relictis omnibus, secuti sunt illum.
  </p>
  <p>
   <font size="2">
    12
   </font>
   Et factum est cum esset in una civitatum, et ecce vir plenus lepra; et videns Iesum et procidens in faciem rogavit eum dicens: "Domine, si vis, potes me mundare".
   <font size="2">
    13
   </font>
   Et extendens manum tetigit illum dicens: "Volo, mundare". Et confestim lepra discessit ab illo.
   <font size="2">
    14
   </font>
   Et ipse praecepit illi, ut nemini diceret, sed: "Vade, ostende te sacerdoti et offer pro emundatione tua, sicut praecepit Moses, in testimonium illis".
   <font size="2">
    15
   </font>
   Perambulabat autem magis sermo de illo, et conveniebant turbae multae, ut audirent et curarentur ab infirmitatibus suis;
   <font size="2">
    16
   </font>
   ipse autem secedebat in deserto et orabat.
  </p>
  <p>
   <font size="2">
    17
   </font>
   Et factum est in una dierum, et ipse sedebat docens, et erant Pharisaei sedentes et legis doctores, qui venerant ex omni castello Galilaeae et Iudaeae et Hierusalem; et virtus erat Domini ad sanandum eos.
   <font size="2">
    18
   </font>
   Et ecce viri portantes in lecto hominem, qui erat paralyticus, et quaerebant eum inferre et ponere ante eum.
   <font size="2">
    19
   </font>
   Et non invenientes qua parte illum inferrent prae turba, ascenderunt supra tectum per tegulas submiserunt illum cum lecto in medium ante Iesum.
   <font size="2">
    20
   </font>
   Quorum fidem ut vidit, dixit: "Homo remittuntur tibi peccata tua".
   <font size="2">
    21
   </font>
   Et coeperunt cogitare scribae et Pharisaei dicentes: "Quis est hic, qui loquitur blasphemias? Quis potest dimittere peccata nisi solus Deus?"
   <font size="2">
    22
   </font>
   Ut cognovit autem Iesus cogitationes eorum, respondens dixit ad illos: "Quid cogitatis in cordibus vestris?
   <font size="2">
    23
   </font>
   Quid est facilius dicere: 'Dimittuntur tibi peccata' an dicere: 'Surge et ambula'?"
   <font size="2">
    24
   </font>
   Ut autem sciatis quia Filius hominis potestatem habet in terra dimittere peccata – ait paralytico: "Tibi dico, surge, tolle lectum tuum et vade in domum tuam."
   <font size="2">
    25
   </font>
   Et confestim surgens coram illis tulit, in quo iacebat, et abiit in domum suam magnificans Deum.
   <font size="2">
    26
   </font>
   Et stupor adprehendit omnes et magnificabant Deum et repleti sunt timore, dicentes quia "Vidimus mirabilia hodie".
  </p>
  <p>
   <font size="2">
    27
   </font>
   Et post haec exiit et vidit publicanum nomine Levi sedentem ad teloneum et ait illi: "Sequere me'.
   <font size="2">
    28
   </font>
   Et relictis omnibus, surgens secutus est eum.
   <font size="2">
    29
   </font>
   Et fecit ei convivium magnum Levi in domo sua; et erat turba multa publicanorum et aliorum, qui cum illis erant discumbentes.
   <font size="2">
    30
   </font>
   Et murmurabant Pharisaei et scribae eorum dicentes ad discipulos eius: "Quare cum publicanis et peccatoribus manducatis et bibitis?"
   <font size="2">
    31
   </font>
   Et respondens Iesus dixit ad illos: "Non egent, qui sani sunt. medico sed qui male habent.
   <font size="2">
    32
   </font>
   Non veni vocare iustos sed peccatores in paenitentiam".
   <font size="2">
    33
   </font>
   At illi dixerunt ad eum: "Quare discipuli Iohannis ieiunant frequenter et obsecrationes faciunt, similiter et Pharisaeorum; tui autem edunt et bibunt".
   <font size="2">
    34
   </font>
   Quibus ipse ait: "Numquid potestis filios sponsi, dum cum illis est sponsus, facere ieiunare?
   <font size="2">
    35
   </font>
   Venient autem dies, et cum ablatus fuerit ab illis sponsus, tunc ieiunabunt in illis diebus".
   <font size="2">
    36
   </font>
   Dicebat autem et similitudinem ad illos quia: "Nemo commissuram a vestimento novo inmittit in vestimentum vetus; alioquin et novum rumpit et veteri non convenit commissura a novo.
   <font size="2">
    37
   </font>
   Et nemo mittit vinum novum in utres veteres, alioquin rumpet vinum novum utres et ipsum effundetur et utres peribunt;
   <font size="2">
    38
   </font>
   sed vinum novum in utres novos mittendum est et utraque conservantur.
   <font size="2">
    39
   </font>
   Et nemo bibens vetus statim vult novum; dicit enim: 'Vetus melius est'."
  </p>
  <p>
   <a name="6">
    [6]
   </a>
   <font size="2">
    1
   </font>
   Factum est autem in sabbato secundo primo, cum transiret per sata, vellebant discipuli eius spicas et manducabant confricantes manibus.
   <font size="2">
    2
   </font>
   Quidam autem Pharisaeorum dicebant illis: "Quid facitis quod non licet in sabbatis?"
   <font size="2">
    3
   </font>
   Et respondens Iesus ad eos dixit: "Nec hoc legistis quod fecit David, cum esurisset ipse et qui cum eo erant,
   <font size="2">
    4
   </font>
   quomodo intravit in domum Dei et panes propositionis sumpsit et manducavit et dedit his qui cum ipso erant, quos non licet manducare nisi tantum sacerdotibus?"
   <font size="2">
    5
   </font>
   Et dicebat illis quia dominus est Filius hominis etiam sabbati.
  </p>
  <p>
   <font size="2">
    6
   </font>
   Factum est autem et in alio sabbato ut intraret in synagogam et doceret. Et erat ibi homo et manus eius dextra erat arida.
   <font size="2">
    7
   </font>
   Observabant autem scribae et Pharisaei, si in sabbato curaret, ut invenirent accusare illum.
   <font size="2">
    8
   </font>
   Ipse vero sciebat cogitationes eorum, et ait homini qui habebat manum aridam: "Surge et sta in medium." Et surgens stetit.
   <font size="2">
    9
   </font>
   Ait autem ad illos Iesus: "Interrogo vos, si licet sabbato bene facere an male; animam salvam facere an perdere."
   <font size="2">
    10
   </font>
   Et, circumspectis omnibus, dixit homini: "Extende manum tuam". Et extendit, et restituta est manus eius.
   <font size="2">
    11
   </font>
   Ipsi autem repleti sunt insipientia et conloquebantur ad invicem quidnam facerent Iesu.
  </p>
  <p>
   <font size="2">
    12
   </font>
   Factum est autem in illis diebus, exiit in montem orare et erat pernoctans in oratione Dei.
   <font size="2">
    13
   </font>
   Et cum dies factus esset, vocavit discipulos suos et elegit duodecim ex ipsis, quos et apostolos nominavit:
   <font size="2">
    14
   </font>
   Simonem, quem cognominavit Petrum, et Andream fratrem eius Iacobum et Iohannem Philippum et Bartholomeum
   <font size="2">
    15
   </font>
   Mattheum et Thomam et Iacobum Alphei et Simonem, qui vocatur Zelotes,
   <font size="2">
    16
   </font>
   et Iudam Iacobi et Iudam Scarioth qui fuit proditor.
   <font size="2">
    17
   </font>
   Et descendens cum illis stetit in loco campestri, et turba discipulorum eius, et multitudo copiosa plebis ab omni Iudaea et Hierusalem et maritimae Tyri et Sidonis,
   <font size="2">
    18
   </font>
   qui venerunt ut audirent eum et sanarentur a languoribus suis; et qui vexabantur ab spiritibus inmundis, curabantur.
   <font size="2">
    19
   </font>
   Et omnis turba quaerebant eum tangere, quia virtus de illo exiebat et sanabat omnes.
  </p>
  <p>
   <font size="2">
    20
   </font>
   Et ipse, elevatis oculis in discipulos suos, dicebat:
  </p>
  <p>
   "Beati pauperes quia vestrum est regnum Dei.
   <font size="2">
    21
   </font>
   Beati, qui nunc esuritis, quia saturabimini.
      Beati, qui nunc fletis, quia ridebitis.
   <font size="2">
    22
   </font>
   Beati eritis, cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis.
   <font size="2">
    23
   </font>
   Gaudete in illa die et exultate ecce enim merces vestra multa in caelo secundum haec enim faciebant prophetis patres eorum.
   <font size="2">
    24
   </font>
   Verumtamen vae vobis divitibus, quia habetis consolationem vestram.
   <font size="2">
    25
   </font>
   Vae vobis, qui saturati estis, quia esurietis. Vae vobis, qui ridetis nunc, quia lugebitis et flebitis.
   <font size="2">
    26
   </font>
   Vae, cum bene vobis dixerint omnes homines. Secundum haec faciebant prophetis patres eorum.
  </p>
  <p>
   <font size="2">
    27
   </font>
   Sed vobis dico, qui auditis: Diligite inimicos vestros, benefacite his, qui vos oderunt;
   <font size="2">
    28
   </font>
   benedicite maledicentibus vobis, orate pro calumniantibus vos.
   <font size="2">
    29
   </font>
   Ei qui te percutit in maxillam, praebe et alteram; et ab eo, qui aufert tibi vestimentum, etiam tunicam noli prohibere.
   <font size="2">
    30
   </font>
   Omni autem petenti te tribue; et qui aufert, quae tua sunt, ne repetas.
   <font size="2">
    31
   </font>
   Et prout vultis ut faciant vobis homines, et vos facite illis similiter.
   <font size="2">
    32
   </font>
   Et si diligitis eos, qui vos diligunt, quae vobis est gratia? Nam et peccatores diligentes se diligunt.
   <font size="2">
    33
   </font>
   Et si benefeceritis his, qui vobis benefaciunt, quae vobis est gratia? Siquidem et peccatores hoc faciunt.
   <font size="2">
    34
   </font>
   Et si mutuum dederitis his, a quibus speratis recipere, quae gratia est vobis? Nam et peccatores peccatoribus fenerantur, ut recipiant aequalia.
   <font size="2">
    35
   </font>
   Verumtamen diligite inimicos vestros et benefacite et mutuum date nihil desperantes; et erit merces vestra multa, et eritis filii Altissimi, quia ipse benignus est super ingratos et malos.
   <font size="2">
    36
   </font>
   Estote ergo misericordes, sicut et Pater vester misericors est.
  </p>
  <p>
   <font size="2">
    37
   </font>
   Et nolite iudicare et non iudicabimini; et nolite condemnare et non condemnabimini. Dimittite et dimittemini;
   <font size="2">
    38
   </font>
   date et dabitur vobis; mensuram bonam, confertam et coagitatam et supereffluentem dabunt in sinum vestrum; eadem quippe mensura, qua mensi fueritis, remetietur vobis."
  </p>
  <p>
   <font size="2">
    39
   </font>
   Dicebat autem illis et similitudinem: "Numquid potest caecus caecum ducere? Nonne ambo in foveam cadent?
   <font size="2">
    40
   </font>
   Non est discipulus super magistrum; perfectus autem omnis erit sicut magister eius.
  </p>
  <p>
   <font size="2">
    41
   </font>
   Quid autem vides festucam in oculo fratris tui, trabem autem, quae in oculo tuo est, non consideras?
   <font size="2">
    42
   </font>
   et quomodo potes dicere fratri tuo: ʻFrater, sine eiciam festucam de oculo tuo,ʻ ipse in oculo tuo trabem non videns. Hypocrita, eice primum trabem de oculo tuo et tunc perspicies ut educas festucam de oculo fratris tui.
  </p>
  <p>
   <font size="2">
    43
   </font>
   Non est enim arbor bona quae facit fructus malos neque arbor mala faciens fructum bonum.
   <font size="2">
    44
   </font>
   Unaquaeque enim arbor de fructu suo cognoscitur; neque enim de spinis colligunt ficus, neque de rubo vindemiant uvam.
   <font size="2">
    45
   </font>
   Bonus homo de bono thesauro cordis sui profert bonum, et malus homo de malo profert malum ex abundantia enim cordis os loquitur.
  </p>
  <p>
   <font size="2">
    46
   </font>
   Quid autem vocatis me: ʻDomine, Domineʻ et non facitis quae dico?
   <font size="2">
    47
   </font>
   Omnis, qui venit ad me et audit sermones meos et facit eos, ostendam vobis cui similis est:
   <font size="2">
    48
   </font>
   similis est homini aedificanti domum, qui fodit in altum et posuit fundamenta supra petram; inundatione autem facta, inlisum est flumen domui illi, et non potuit eam movere, fundata enim erat supra petram.
   <font size="2">
    49
   </font>
   Qui autem audivit et non fecit, similis est homini aedificanti domum suam supra terram sine fundamento, in quam inlisus est fluvius et continuo concidit, et facta est ruina domus illius magna."
  </p>
  <p>
   <a name="7">
    [7]
   </a>
   <font size="2">
    1
   </font>
   Cum autem implesset omnia verba sua in aures plebis, intravit Capharnaum.
   <font size="2">
    2
   </font>
   Centurionis autem cuiusdam servus male habens, erat moriturus, qui illi erat pretiosus.
   <font size="2">
    3
   </font>
   Et cum audisset de Iesu, misit ad eum seniores Iudaeorum, rogans eum ut veniret et salvaret servum eius.
   <font size="2">
    4
   </font>
   At illi cum venissent ad Iesum, rogabant eum sollicite, dicentes ei: "Quia dignus est ut hoc illi praestes;
   <font size="2">
    5
   </font>
   diligit enim gentem nostram, et synagogam ipse aedificavit nobis."
   <font size="2">
    6
   </font>
   Iesus autem ibat cum illis. Et cum iam non longe esset a domo, misit ad eum centurio amicos, dicens: "Domine, noli vexari: non enim sum dignus ut sub tectum meum intres,
   <font size="2">
    7
   </font>
   propter quod et meipsum non sum dignum arbitratus ut venirem ad te; sed dic verbo, et sanabitur puer meus.
   <font size="2">
    8
   </font>
   Nam et ego homo sum sub potestate constitutus, habens sub me milites: et dico huic, ʻVadeʻ, et vadit: et alii, ʻVeni,ʻ et venit: et servo meo, ʻFac hoc,ʻ et facit."
   <font size="2">
    9
   </font>
   Quo audito, Iesus miratus est et conversus sequentibus se turbis, dixit: "Amen dico vobis, nec in Israel tantam fidem inveni."
   <font size="2">
    10
   </font>
   Et reversi, qui missi fuerant, domum, invenerunt servum, qui languerat, sanum.
  </p>
  <p>
   <font size="2">
    11
   </font>
   Et factum est deinceps, ibat in civitatem quae vocatur Naim, et ibant cum eo discipuli eius et turba copiosa.
   <font size="2">
    12
   </font>
   Cum autem appropinquaret portae civitatis, ecce defunctus efferebatur filius unicus matris suae, et haec vidua erat, et turba civitatis multa cum illa.
   <font size="2">
    13
   </font>
   Quam cum vidisset Dominus, misericordia motus super eam, dixit illi: "Noli flere".
   <font size="2">
    14
   </font>
   Et accessit et tetigit loculum; hi autem, qui portabant, steterunt. Et ait: "Adolescens, tibi dico, surge".
   <font size="2">
    15
   </font>
   Et resedit, qui erat mortuus, et coepit loqui. Et dedit illum matri suae.
   <font size="2">
    16
   </font>
   Accepit autem omnes timor; et magnificabant Deum, dicentes quia "Propheta magnus surrexit in nobis" et quia "Deus visitavit plebem suam".
   <font size="2">
    17
   </font>
   Et exiit hic sermo in universam Iudaeam de eo, et in omnem circa regionem.
  </p>
  <p>
   <font size="2">
    18
   </font>
   Et nuntiaverunt Ioanni discipuli eius de omnibus his.
   <font size="2">
    19
   </font>
   Et convocavit duos de discipulis suis Ioannes, et misit ad Iesum, dicens: "Tu es qui venturus es, an alium exspectamus?"
   <font size="2">
    20
   </font>
   Cum autem venissent ad eum viri, dixerunt: "Ioannes Baptista misit nos ad te dicens: ʻTu es qui venturus es, an alium exspectamus?ʻ
   <font size="2">
    21
   </font>
   In ipsa autem hora multos curavit a languoribus, et plagis, et spiritibus malis, et caecis multis donavit visum.
   <font size="2">
    22
   </font>
   Et respondens, dixit illis: "Euntes renuntiate Ioanni, quae audistis et vidistis: quia caeci vident, claudi ambulant, leprosi mundantur, surdi audiunt, mortui resurgunt, pauperes evangelizantur;
   <font size="2">
    23
   </font>
   et beatus est quicumque non fuerit scandalizatus in me".
  </p>
  <p>
   <font size="2">
    24
   </font>
   Et cum discessissent nuntii Ioannis, coepit de Ioanne dicere ad turbas: "Quid existis in desertum videre? Arundinem vento agitatam?
   <font size="2">
    25
   </font>
   Sed quid existis videre? Hominem mollibus vestibus indutum? Ecce, qui in veste pretiosa sunt et deliciis, in domibus regum sunt.
   <font size="2">
    26
   </font>
   Sed quid existis videre? Prophetam? Utique dico vobis, et plus quam prophetam:
   <font size="2">
    27
   </font>
   Hic est, de quo scriptum est: ʻEcce mitto angelum meum ante faciem tuam, qui praeparabit viam tuam ante teʻ.
   <font size="2">
    28
   </font>
   Dico enim vobis: maior inter natos mulierum propheta Ioanne Baptista nemo est: qui autem minor est in regno Dei, maior est illo".
  </p>
  <p>
   <font size="2">
    29
   </font>
   Et omnis populus audiens et publicani, iustificaverunt Deum, baptizati baptismo Ioannis.
   <font size="2">
    30
   </font>
   Pharisaei autem et legisperiti consilium Dei spreverunt in semetipsos, non baptizati ab eo.
   <font size="2">
    31
   </font>
   Ait autem Dominus: "Cui ergo similes dicam homines generationis huius? Et cui similes sunt?
   <font size="2">
    32
   </font>
   Similes sunt pueris sedentibus in foro, et loquentibus ad invicem, et dicentibus: ʻCantavimus vobis tibiis, et non saltastis: lamentavimus, et non plorastisʻ.
   <font size="2">
    33
   </font>
   Venit enim Ioannes Baptista, neque manducans panem, neque bibens vinum, et dicitis: ʻDaemonium habetʻ.
   <font size="2">
    34
   </font>
   Venit Filius hominis manducans, et bibens, et dicitis: ʻEcce homo devorator, et bibens vinum, amicus publicanorum et peccatorumʻ.
   <font size="2">
    35
   </font>
   Et iustificata est sapientia ab omnibus filiis suis".
  </p>
  <p>
   <font size="2">
    36
   </font>
   Rogabat autem illum quidam de pharisaeis, ut manducaret cum illo. Et ingressus domum pharisaei discubuit.
   <font size="2">
    37
   </font>
   Et ecce mulier, quae erat in civitate peccatrix, ut cognovit quod accubuisset in domo pharisaei, attulit alabastrum unguenti
   <font size="2">
    38
   </font>
   et stans retro secus pedes eius, lacrimis coepit rigare pedes eius et capillis capitis sui tergebat, et osculabatur pedes eius et unguento ungebat.
   <font size="2">
    39
   </font>
   Videns autem pharisaeus, qui vocaverat eum, ait intra se dicens: "Hic, si esset propheta, sciret utique quae et qualis est mulier, quae tangit eum, quia peccatrix est".
   <font size="2">
    40
   </font>
   Et respondens Iesus, dixit ad illum: "Simon, habeo tibi aliquid dicere". At ille ait: "Magister, dic".
   <font size="2">
    41
   </font>
   "Duo debitores erant cuidam foeneratori: unus debebat denarios quingentos, et alius quinquaginta.
   <font size="2">
    42
   </font>
   Non habentibus illis, unde redderent, donavit utrisque. Quis ergo eum plus diligit?"
   <font size="2">
    43
   </font>
   Respondens Simon dixit: "Aestimo quia is, cui plus donavit". At ille dixit: "Recte iudicasti".
   <font size="2">
    44
   </font>
   Et conversus ad mulierem, dixit Simoni: "Vides hanc mulierem? Intravi in domum tuam, aquam pedibus meis non dedisti; haec autem lacrimis rigavit pedes meos, et capillis suis tersit.
   <font size="2">
    45
   </font>
   Osculum mihi non dedisti; haec autem, ex quo intravit, non cessavit osculari pedes meos.
   <font size="2">
    46
   </font>
   Oleo caput meum non unxisti; haec autem unguento unxit pedes meos.
   <font size="2">
    47
   </font>
   Propter quod dico tibi: Remittuntur ei peccata multa, quoniam dilexit multum; cui autem minus dimittitur, minus diligit."
   <font size="2">
    48
   </font>
   Dixit autem ad illam: "Remittuntur tibi peccata".
   <font size="2">
    49
   </font>
   Et coeperunt, qui simul accumbebant, dicere intra se: "Quis est hic qui etiam peccata dimittit?"
   <font size="2">
    50
   </font>
   Dixit autem ad mulierem: "Fides tua te salvam fecit: vade in pace".
  </p>
  <p>
   <a name="8">
    [8]
   </a>
   <font size="2">
    1
   </font>
   Et factum est deinceps, et ipse iter faciebat per civitates et castella praedicans et evangelizans regnum Dei; et duodecim cum illo,
   <font size="2">
    2
   </font>
   et mulieres aliquae, quae erant curatae a spiritibus malignis et infirmatibus, Maria, quae vocatur Magdalene, de qua septem daemonia exierant,
   <font size="2">
    3
   </font>
   et Ioanna uxor Chusae procuratoris Herodis, et Susanna, et aliae multae, quae ministrabant ei de facultatibus suis.
  </p>
  <p>
   <font size="2">
    4
   </font>
   Cum autem turba plurima convenirent, et de civitatibus properarent ad eum, dixit per similitudinem:
   <font size="2">
    5
   </font>
   "Exiit, qui seminat, seminare semen suum. Et dum seminat, aliud cecidit secus viam, et conculcatum est, et volucres caeli comederunt illud.
   <font size="2">
    6
   </font>
   Et aliud cecidit supra petram: et natum aruit, quia non habebat humorem.
   <font size="2">
    7
   </font>
   Et aliud cecidit inter spinas, et simul exortae spinae suffocaverunt illud.
   <font size="2">
    8
   </font>
   Et aliud cecidit in terram bonam et ortum fecit fructum centuplum". Haec dicens clamabat: "Qui habet aures audiendi, audiat".
  </p>
  <p>
   <font size="2">
    9
   </font>
   Interrogabant autem eum discipuli eius, quae esset haec parabola.
   <font size="2">
    10
   </font>
   Quibus ipse dixit: "Vobis datum est nosse mysterium regni Dei, ceteris autem in parabolis, ut videntes non videant, et audientes non intelligant.
  </p>
  <p>
   <font size="2">
    11
   </font>
   "Est autem haec parabola: Semen est verbum Domini.
   <font size="2">
    12
   </font>
   Qui autem secus viam, hi sunt qui audiunt; deinde venit Diabolus, et tollit verbum de corde eorum, ne credentes salvi fiant.
   <font size="2">
    13
   </font>
   Nam qui supra petram, qui cum audierint, cum gaudio suscipiunt verbum; et hi radices non habent, qui ad tempus credunt, et in tempore tentationis recedunt.
   <font size="2">
    14
   </font>
   Quod autem in spinas cecidit: hi sunt, qui audierunt, et a sollicitudinibus, et divitiis, et voluptatibus vitae euntes, suffocantur et non referunt fructum.
   <font size="2">
    15
   </font>
   Quod autem in bonam terram: hi sunt qui in corde bono et optimo audientes verbum retinent, et fructum afferunt in patientia.
  </p>
  <p>
   <font size="2">
    16
   </font>
   "Nemo autem lucernam accendens, operit eam vase, aut subtus lectum ponit, sed supra candelabrum ponit, ut intrantes videant lumen.
   <font size="2">
    17
   </font>
   Non est enim occultum, quod non manifestetur, nec absconditum, quod non cognoscatur, et in palam veniat.
   <font size="2">
    18
   </font>
   Videte ergo quomodo audiatis: qui enim habet, dabitur illi; et quicumque non habet, etiam quod putat se habere, auferetur ab illo".
  </p>
  <p>
   <font size="2">
    19
   </font>
   Venerunt autem ad illum mater et fratres eius, et non poterant adire eum prae turba.
   <font size="2">
    20
   </font>
   Et nuntiatum est illi: "Mater tua et fratres tui stant foris, volentes te videre".
   <font size="2">
    21
   </font>
   Qui respondens, dixit ad eos: "Mater mea et fratres mei hi sunt, qui verbum Dei audiunt et faciunt".
  </p>
  <p>
   <font size="2">
    22
   </font>
   Factum est autem in una dierum, et ipse ascendit in naviculam, et discipuli eius, et ait ad illos: "Transfretemus trans stagnum". Et ascenderunt.
   <font size="2">
    23
   </font>
   Et navigantibus illis, obdormivit, et descendit procella venti in stagnum, et complebantur, et periclitabantur.
   <font size="2">
    24
   </font>
   Accedentes autem suscitaverunt eum, dicentes: "Praeceptor, perimus". At ille surgens, increpavit ventum, et tempestatem aquae, et cessavit, et facta est tranquillitas.
   <font size="2">
    25
   </font>
   Dixit autem illis: "Ubi est fides vestra?" Qui timentes, mirati sunt ad invicem, dicentes: "Quis putas hic est, quia et ventis, et mari imperat, et obediunt ei?"
  </p>
  <p>
   <font size="2">
    26
   </font>
   Et navigaverunt ad regionem Gerasenorum, quae est contra Galilaeam.
   <font size="2">
    27
   </font>
   Et cum egressus esset ad terram, occurrit illi vir quidam, qui habebat daemonium iam temporibus multis, et vestimento non induebatur, neque in domo manebat, sed in monumentis.
   <font size="2">
    28
   </font>
   Is, ut vidit Iesum, procidit ante illum, et exclamans voce magna, dixit: "Quid mihi et tibi est, Iesu Fili Dei Altissimi? Obsecro te, ne me torqueas".
   <font size="2">
    29
   </font>
   Praecipiebat enim spiritui immundo ut exiret ab homine. Multis enim temporibus arripiebat illum, et vinciebatur catenis, et compedibus custoditus. Et ruptis vinculis agebatur a daemonio in deserta.
   <font size="2">
    30
   </font>
   Interrogavit autem illum Iesus, dicens: "Quod tibi nomen est?" At ille dixit: "Legio," quia intraverant daemonia multa in eum.
   <font size="2">
    31
   </font>
   Et rogabant illum ne imperaret illis ut in abyssum irent.
   <font size="2">
    32
   </font>
   Erat autem ibi grex porcorum multorum pascentium in monte, et rogabant eum, ut permitteret eis in illos ingredi. Et permisit illis.
   <font size="2">
    33
   </font>
   Exierunt ergo daemonia ab homine, et intraverunt in porcos; et impetu abiit grex per praeceps in stagnum, et suffocatus est.
   <font size="2">
    34
   </font>
   Quod ut viderunt factum qui pascebant, fugerunt, et nuntiaverunt in civitatem et in villas.
   <font size="2">
    35
   </font>
   Exierunt autem videre quod factum est, et venerunt ad Iesum, et invenerunt hominem sedentem, a quo daemonia exierant, vestitum ac sana mente, ad pedes eius, et timuerunt.
   <font size="2">
    36
   </font>
   Nuntiaverunt autem illis et qui viderant, quomodo sanus factus esset a legione;
   <font size="2">
    37
   </font>
   et rogaverunt illum omnis multitudo regionis Gerasenorum ut discederet ab ipsis, quia magno timore tenebantur. Ipse autem ascendens navim, reversus est.
   <font size="2">
    38
   </font>
   Et rogabat illum vir, a quo daemonia exierant, ut cum eo esset. Dimisit autem eum Iesus, dicens:
   <font size="2">
    39
   </font>
   "Redi in domum tuam, et narra quanta tibi fecit Deus". Et abiit per universam civitatem, praedicans quanta illi fecisset Iesus.
  </p>
  <p>
   <font size="2">
    40
   </font>
   Factum est autem cum rediisset Iesus, excepit illum turba; erunt enim omnes exspectantes eum.
   <font size="2">
    41
   </font>
   Et ecce venit vir, cui nomen Iairus, et ipse princeps synagogae erat, et cecidit ad pedes Iesu, rogans eum ut intraret in domum eius,
   <font size="2">
    42
   </font>
   quia unica filia erat ei fere annorum duodecim, et haec moriebatur. Et contigit, dum iret, a turba comprimebatur.
   <font size="2">
    43
   </font>
   Et mulier quaedam erat in fluxu sanguinis ab annis duodecim, quae in medicos erogaverat omnem substantiam suam, nec ab ullo potuit curari;
   <font size="2">
    44
   </font>
   accessit retro, et tetigit fimbriam vestimenti eius, et confestim stetit fluxus sanguinis eius.
   <font size="2">
    45
   </font>
   Et ait Iesus: "Quis est, qui me tetigit?" Negantibus autem omnibus, dixit Petrus, et qui cum illo erant: "Praeceptor, turbae te comprimunt, et affligunt, et dicis: ʻQuis me tetigit?"
   <font size="2">
    46
   </font>
   Et dicit Iesus: "Tetigit me aliquis; nam ego novi virtutem de me exiisse".
   <font size="2">
    47
   </font>
   Videns autem mulier, quia non latuit, tremens venit, et procidit ante pedes eius; et ob quam causam tetigerit eum, indicavit coram omni populo, et quemadmodum confestim sanata sit.
   <font size="2">
    48
   </font>
   At ipse dixit ei: "Filia, fides tua salvam te fecit: vade in pace".
   <font size="2">
    49
   </font>
   Adhuc illo loquente, venit quidam ad principem synagogae, dicens ei quia "Mortua est filia tua, noli vexare illum".
   <font size="2">
    50
   </font>
   Iesus autem, audito hoc verbo, respondit patri puellae: "Noli timere, crede tantum, et salva erit".
   <font size="2">
    51
   </font>
   Et cum venisset domum, non permisit intrare secum quemquam, nisi Petrum, et Iacobum, et Ioannem, et patrem, et matrem puellae.
   <font size="2">
    52
   </font>
   Flebant autem omnes, et plangebant illam. At ille dixit: "Nolite flere: non est mortua puella, sed dormit".
   <font size="2">
    53
   </font>
   Et deridebant eum, scientes quod mortua esset.
   <font size="2">
    54
   </font>
   Ipse autem tenens manum eius clamavit, dicens: "Puella, surge".
   <font size="2">
    55
   </font>
   Et reversus est spiritus eius, et surrexit continuo. Et iussit illi dari manducare.
   <font size="2">
    56
   </font>
   Et stupuerunt parentes eius, quibus praecepit ne alicui dicerent quod factum erat.
  </p>
  <p>
   <a name="9">
    [9]
   </a>
   <font size="2">
    1
   </font>
   Convocatis autem duodecim Apostolis, dedit illis virtutem et potestatem super omnia daemonia, et ut languores curarent.
   <font size="2">
    2
   </font>
   Et misit illos praedicare regnum Dei et sanare infirmos.
   <font size="2">
    3
   </font>
   Et ait ad illos: "Nihil tuleritis in via, neque virgam, neque peram, neque panem, neque pecuniam, neque duas tunicas habeatis.
   <font size="2">
    4
   </font>
   Et in quamcumque domum intraveritis, ibi manete, et inde ne exeatis.
   <font size="2">
    5
   </font>
   Et quicumque non receperint vos, exeuntes de civitate illa, etiam pulverem pedum vestrorum excutite in testimonium supra illos".
   <font size="2">
    6
   </font>
   Egressi autem circumibant per castella evangelizantes, et curantes ubique.
  </p>
  <p>
   <font size="2">
    7
   </font>
   Audivit autem Herodes tetrarcha omnia quae fiebant ab eo, et haesitabat eo quod diceretur
   <font size="2">
    8
   </font>
   a quibusdam quia "Ioannes surrexit a mortuis"; a quibusdam vero quia "Elias apparuit:"; ab aliis autem quia "Propheta unus de antiquis surrexit".
   <font size="2">
    9
   </font>
   Et ait Herodes: "Ioannem ego decollavit: quis est autem iste, de quo ego talia audio?" Et quaerebat videre eum.
  </p>
  <p>
   <font size="2">
    10
   </font>
   Et reversi Apostoli, narraverunt illi quaecumque fecerunt. Et assumptis illis, secessit seorsum in locum desertum, qui est Bethsaidae.
   <font size="2">
    11
   </font>
   Quod cum cognovissent turbae, secutae sunt illum. Et excepit eos, et loquebatur illis de regno Dei, et eos, qui cura indigebant, sanabat.
   <font size="2">
    12
   </font>
   Dies autem coeperat declinare, et accedentes duodecim dixerunt illi: "Dimitte turbas, ut euntes in castella villasque quae circa sunt, divertant, et inveniant escas; quia hic in loco deserto sumus".
   <font size="2">
    13
   </font>
   Ait autem ad illos: "Vos date illis manducare". At illi dixerunt: "Non sunt nobis plus quam quinque panes et duo pisces, nisi forte nos eamus, et emamus in omnem hanc turbam escas".
   <font size="2">
    14
   </font>
   Erant autem fere viri quinque millia. Ait autem ad discipulos suos: "Facite illos discumbere per convivia quinquagenos".
   <font size="2">
    15
   </font>
   Et ita fecerunt, et discumbere fecerunt omnes.
   <font size="2">
    16
   </font>
   Acceptis autem quinque panibus et duobus piscibus, respexit in caelum, et benedixit illis; et fregit, et distribuit discipulis suis, ut ponerent ante turbas.
   <font size="2">
    17
   </font>
   Et manducaverunt omnes, et saturati sunt. Et sublatum est quod superfuit illis, fragmentorum cophini duodecim.
  </p>
  <p>
   <font size="2">
    18
   </font>
   Et factum est cum solus esset orans, erant cum illo et discipuli, et interrogavit illos, dicens: "Quem me dicunt esse turbae?"
   <font size="2">
    19
   </font>
   At illi responderunt, et dixerunt: "Ioannem Baptistam, alii autem Eliam, alii vero unus propheta de prioribus surrexit".
   <font size="2">
    20
   </font>
   Dixit autem illis: "Vos autem, quem me esse dicitis?" Respondens Simon Petrus, dixit: "Christum Dei".
   <font size="2">
    21
   </font>
   At ille increpans illos, praecepit ne cui dicerent hoc,
   <font size="2">
    22
   </font>
   dicens: "Quia oportet Filium hominis multa pati, et reprobari a senioribus, et principibus sacerdotum, et scribis, et occidi, et tertia die resurgere".
  </p>
  <p>
   <font size="2">
    23
   </font>
   Dicebat autem ad omnes: "Si quis vult post me venire, abneget semetipsum, et tollat crucem suam quotidie, et sequatur me.
   <font size="2">
    24
   </font>
   Qui enim voluerit animam suam salvam facere, perdet illam; nam qui perdiderit animam suam propter me, salvam faciet illam.
   <font size="2">
    25
   </font>
   Quid enim proficit homo, si lucretur universum mundum, se autem ipsum perdat, et detrimentum sui faciat?
   <font size="2">
    26
   </font>
   Nam qui me erubuerit, et meos sermones, hunc Filius hominis erubescet cum venerit in maiestate sua, et Patris, et sanctorum angelorum.
   <font size="2">
    27
   </font>
   Dico autem vobis vere, sunt aliqui hic stantes, qui non gustabunt mortem donec videant regnum Dei".
  </p>
  <p>
   <font size="2">
    28
   </font>
   Factum est autem post haec verba fere dies octo, et assumpsit Petrum, et Iacobum, et Ioannem, et ascendit in montem ut oraret.
   <font size="2">
    29
   </font>
   Et facta est, dum oraret, species vultus eius altera et vestitus eius albus et refulgens.
   <font size="2">
    30
   </font>
   Et ecce duo viri loquebantur cum illo. Erant autem Moyses et Elias,
   <font size="2">
    31
   </font>
   visi in maiestate; et dicebant excessum eius, quem completurus erat in Ierusalem.
   <font size="2">
    32
   </font>
   Petrus vero, et qui cum illo erant, gravati erant somno. Et evigilantes viderunt maiestatem eius, et duos viros qui stabant cum illo.
   <font size="2">
    33
   </font>
   Et factum est cum discederent ab illo, ait Petrus ad Iesum: "Praeceptor, bonum est nos hic esse: et faciamus tria tabernacula, unum tibi, et unum Moysi, et unum Eliae""; nesciens quid diceret.
   <font size="2">
    34
   </font>
   Haec autem illo loquente, facta est nubes, et obumbravit eos, et timuerunt, intrantibus illis in nubem.
   <font size="2">
    35
   </font>
   Et vox facta est de nube, dicens: "Hic est Filius meus dilectus, ipsum audite".
   <font size="2">
    36
   </font>
   Et dum fieret vox, inventus est Iesus solus. Et ipsi tacuerunt, et nemini dixerunt in illis diebus quidquam ex his quae viderant.
  </p>
  <p>
   <font size="2">
    37
   </font>
   Factum est autem in sequenti die, descendentibus illis de monte, occurrit illis turba multa.
   <font size="2">
    38
   </font>
   Et ecce vir de turba exclamavit, dicens: "Magister, obsecro te, respice in filium meum quia unicus est mihi;
   <font size="2">
    39
   </font>
   et ecce spiritus apprehendit eum, et subito clamat, et elidit, et dissipat eum cum spuma, et vix discedit dilanians eum:
   <font size="2">
    40
   </font>
   et rogavi discipulos tuos ut eiicerent illum, et non potuerunt".
   <font size="2">
    41
   </font>
   Respondens autem Iesus, dixit: "O generatio infidelis, et perversa, usquequo ero apud vos, et patiar vos? Adduc huc filium tuum".
   <font size="2">
    42
   </font>
   Et cum accederet, elisit illum daemonium, et dissipavit. Et increpavit Iesus spiritum immundum, et sanavit puerum, et reddidit illum patri eius.
   <font size="2">
    43
   </font>
   Stupebant autem omnes in magnitudine Dei.
  </p>
  <p>
   <font size="2">
    44
   </font>
   Omnibusque mirantibus in omnibus quae faciebat, dixit ad discipulos suos: "Ponite vos in cordibus vestris sermones istos: Filius enim hominis futurum est ut tradatur in manus hominum:".
   <font size="2">
    45
   </font>
   At illi ignorabant verbum istud, et erat velatum ante eos ut non sentirent illud et timebant eum interrogare de hoc verbo.
  </p>
  <p>
   <font size="2">
    46
   </font>
   Intravit autem cogitatio in eos quis eorum maior esset.
   <font size="2">
    47
   </font>
   At Iesus videns cogitationes cordis illorum, apprehendit puerum, et statuit illum secus se,
   <font size="2">
    48
   </font>
   et ait illis: "Quicumque susceperit puerum istum in nomine meo, me recipit: et quicumque me receperit, recipit eum qui me misit. Nam qui minor est inter vos omnes, hic maior est".
  </p>
  <p>
   <font size="2">
    49
   </font>
   Respondens autem Ioannes dixit: "Praeceptor, vidimus quemdam in nomine tuo eiicientem daemonia, et prohibuimus eum, quia non sequitur nobiscum".
   <font size="2">
    50
   </font>
   Et ait ad illum Iesus: "Nolite prohibere. Qui enim non est adversum vos, pro vobis est".
  </p>
  <p>
   <font size="2">
    51
   </font>
   Factum est autem dum complerentur dies assumptionis eius, et ipse faciem suam firmavit ut iret in Ierusalem.
   <font size="2">
    52
   </font>
   Et misit nuntios ante conspectum suum. Et euntes intraverunt in civitatem Samaritanorum ut parerent illi.
   <font size="2">
    53
   </font>
   Et non receperunt eum, quia facies eius erat euntis in Ierusalem.
   <font size="2">
    54
   </font>
   Cum vidissent autem discipuli eius Iacobus et Ioannes, dixerunt: "Domine, vis dicimus ut ignis descendat de caelo, et consumat illos?"
   <font size="2">
    55
   </font>
   Et conversus increpavit illos, dicens: "Nescitis cuius spiritus estis.
   <font size="2">
    56
   </font>
   Filius hominis non venit animas perdere, sed salvare". Et abierunt in aliud castellum.
  </p>
  <p>
   <font size="2">
    57
   </font>
   Factum est autem, ambulantibus illis in via, dixit quidam ad illum: "Sequar te quocumque ieris".
   <font size="2">
    58
   </font>
   Dixit illi Iesus: "Vulpes foveas habent, et volucres caeli nidos, Filius autem hominis non habet ubi caput reclinetʻ.
   <font size="2">
    59
   </font>
   Ait autem ad alterum: "Sequere me". Ille autem dixit: "Domine, permitte mihi primum ire, et sepelire patrem meum".
   <font size="2">
    60
   </font>
   Dixitque ei Iesus: "Sine ut mortui sepeliant mortuos suos; tu autem vade, et annuntia regnum Dei".
   <font size="2">
    61
   </font>
   Et ait alter: "Sequar te Domine, sed permitte mihi primum renuntiare his quae domi sunt".
   <font size="2">
    62
   </font>
   Ait ad illum Iesus: "Nemo mittens manum suam ad aratrum, et respiciens retro, aptus est regno Dei".
  </p>
  <p>
   <a name="10">
    [10]
   </a>
   <font size="2">
    1
   </font>
   Post haec autem designavit Dominus et alios septuaginta duos, et misit illos binos ante faciem suam in omnem civitatem et locum, quo erat ipse venturus.
   <font size="2">
    2
   </font>
   Et dicebat illis: "Messis quidem multa, operarii autem pauci. Rogate ergo dominum messis ut mittat operarios in messem suam.
   <font size="2">
    3
   </font>
   Ite; ecce ego mitto vos sicut agnos inter lupos.
   <font size="2">
    4
   </font>
   Nolite portare sacculum, neque peram, neque calceamenta, et neminem per viam salutaveritis.
   <font size="2">
    5
   </font>
   In quamcumque domum intraveritis, primum dicite: 'Pax huic domui'.
   <font size="2">
    6
   </font>
   Et si ibi fuerit filius pacis, requiescet super illum pax vestra; sin autem, ad vos revertetur.
   <font size="2">
    7
   </font>
   In eadem autem domo manete, edentes et bibentes quae apud illos sunt: dignus est enim operarius mercede sua. Nolite transire de domo in domum.
   <font size="2">
    8
   </font>
   Et in quamcumque civitatem intraveritis, et susceperint vos, manducate quae apponuntur vobis,
   <font size="2">
    9
   </font>
   et curate infirmos, qui in illa sunt, et dicite illis: 'Appropinquavit in vos regnum Dei'.
   <font size="2">
    10
   </font>
   In quamcumque autem civitatem intraveritis, et non susceperint vos, exeuntes in plateas eius, dicite:
   <font size="2">
    11
   </font>
   'Etiam pulverem, qui adhaesit nobis de civitate vestra, extergimus in vos; tamen hoc scitote, quia appropinquavit regnum Dei'.
   <font size="2">
    12
   </font>
   Dico vobis, quia Sodomis in die illa remissius erit, quam illi civitati.
  </p>
  <p>
   <font size="2">
    13
   </font>
   Vae tibi Corozain! Vae tibi Bethsaida! Quia si in Tyro et Sidone factae fuissent virtutes quae factae sunt in vobis, olim in cilicio et cinere sedentes poeniterent.
   <font size="2">
    14
   </font>
   Verumtamen Tyro et Sidoni remissius erit in iudicio, quam vobis.
   <font size="2">
    15
   </font>
   Et tu Capharnaum, usque ad caelum exaltata, usque ad infernum demergeris.
   <font size="2">
    16
   </font>
   Qui vos audit, me audit; et qui vos spernit, me spernit. Qui autem me spernit, spernit eum qui misit me".
  </p>
  <p>
   <font size="2">
    17
   </font>
   Reversi sunt autem septuaginta duo cum gaudio, dicentes: "Domine, etiam daemonia subiiciuntur nobis in nomine tuo".
   <font size="2">
    18
   </font>
   Et ait illis: "Videbam Satanam sicut fulgor de caelo cadentem.
   <font size="2">
    19
   </font>
   Ecce dedi vobis potestatem calcandi supra serpentes, et scorpiones, et super omnem virtutem inimici, et nihil vobis nocebit.
   <font size="2">
    20
   </font>
   Verumtamen in hoc nolite gaudere quia spiritus vobis subiiciuntur; gaudete autem, quod nomina vestra scripta sunt in caelis".
  </p>
  <p>
   <font size="2">
    21
   </font>
   In ipsa hora exsultavit Spiritu Sancto, et dixit: "Confiteor tibi Pater, Domine caeli et terrae, quod abscondisti haec a sapientibus et prudentibus, et revelasti ea parvulis. Etiam Pater, quoniam sic placuit ante te.
   <font size="2">
    22
   </font>
   Omnia mihi tradita sunt a Patre meo. Et nemo scit quis sit Filius, nisi Pater, et quis sit Pater, nisi Filius, et cui voluerit Filius revelare".
  </p>
  <p>
   <font size="2">
    23
   </font>
   Et conversus ad discipulos suos, dixit: "Beati oculi qui vident quae vos videtis.
   <font size="2">
    24
   </font>
   Dico enim vobis quod multi prophetae et reges voluerunt videre quae vos videtis, et non viderunt, et audire quae auditis, et non audierunt".
  </p>
  <p>
   <font size="2">
    25
   </font>
   Et ecce quidam legisperitus surrexit tentans illum, et dicens: "Magister, quid faciendo vitam aeternam possidebo?"
   <font size="2">
    26
   </font>
   At ille dixit ad eum: "In lege quid scriptum est? Quomodo legis?""
   <font size="2">
    27
   </font>
   Ille respondens dixit: "Diliges Dominum Deum tuum ex toto corde tuo, et ex tota anima tua, et ex omnibus virtutibus tuis, et ex omni mente tua: et proximum tuum sicut teipsum".
   <font size="2">
    28
   </font>
   Dixitque illi: "Recte respondisti; hoc fac, et vives".
   <font size="2">
    29
   </font>
   Ille autem volens iustificare seipsum, dixit ad Iesum: "Et quis est meus proximus?"
   <font size="2">
    30
   </font>
   Suscipiens autem Iesus, dixit: "Homo quidam descendebat ab Ierusalem in Iericho, et incidit in latrones, qui etiam despoliaverunt eum, et plagis impositis abierunt semivivo relicto.
   <font size="2">
    31
   </font>
   Accidit autem ut sacerdos quidam descenderet eadem via, et viso illo praeterivit.
   <font size="2">
    32
   </font>
   Similiter et Levita, cum esset secus locum, et videret eum, pertransiit.
   <font size="2">
    33
   </font>
   Samaritanus autem quidam iter faciens, venit secus eum, et videns eum, misericordia motus est.
   <font size="2">
    34
   </font>
   Et appropians alligavit vulnera eius, infundens oleum et vinum; et imponens illum in iumentum suum, duxit in stabulum, et curam eius egit.
   <font size="2">
    35
   </font>
   Et altera die protulit duos denarios, et dedit stabulario, et ait: 'Curam illius habe, et quodcumque supererogaveris, ego cum rediero reddam tibi'.
   <font size="2">
    36
   </font>
   Quis horum trium videtur tibi proximus fuisse illi, qui incidit in latrones?"
   <font size="2">
    37
   </font>
   At ille dixit: "Qui fecit misericordiam in illum". Et ait illi Iesus: "Vade, et tu fac similiter".
  </p>
  <p>
   <font size="2">
    38
   </font>
   Factum est autem, dum irent, et ipse intravit in quoddam castellum, et mulier quaedam, Martha nomine, excepit illum in domum suam.
   <font size="2">
    39
   </font>
   Et huic erat soror nomine Maria, quae etiam sedens secus pedes Domini, audiebat verbum illius.
   <font size="2">
    40
   </font>
   Martha autem satagebat circa frequens ministerium; quae stetit, et ait: "Domine, non est tibi curae quod soror mea reliquit me solam ministrare? Dic ergo illi ut me adiuvet".
   <font size="2">
    41
   </font>
   Et respondens dixit illis Dominus: "Martha, Martha, sollicita es, et turbaris erga plurima,
   <font size="2">
    42
   </font>
   porro unum est necessarium. Maria optimam partem elegit, quae non auferetur ab ea".
  </p>
  <p>
   <a name="11">
    [11]
   </a>
   <font size="2">
    1
   </font>
   Et factum est, cum esset in quodam loco orans, ut cessavit, dixit unus ex discipulis eius ad eum: "Domine, doce nos orare, sicut docuit et Ioannes discipulos suos".
   <font size="2">
    2
   </font>
   Et ait illis: "Cum oratis, dicite: Pater, sanctificetur nomen tuum. Adveniat regnum tuum.
   <font size="2">
    3
   </font>
   Panem nostrum quotidianum da nobis hodie.
   <font size="2">
    4
   </font>
   Et dimitte nobis peccata nostra, siquidem et ipsi dimittimus omni debenti nobis. Et ne nos inducas in tentationem".
  </p>
  <p>
   <font size="2">
    5
   </font>
   Et ait ad illos: "Quis vestrum habebit amicum, et ibit ad illum media nocte, et dicet illi: 'Amice, commoda mihi tres panes,
   <font size="2">
    6
   </font>
   quoniam amicus meus venit de via ad me, et non habeo quod ponam ante illum',
   <font size="2">
    7
   </font>
   et ille de intus respondens dicat: 'Noli mihi molestus esse, iam ostium clausum est, et pueri mei mecum sunt in cubili: non possum surgere, et dare tibi'.
   <font size="2">
    8
   </font>
   Et si ille perseveraverit pulsans, dico vobis, etsi non dabit illi surgens eo quod amicus eius sit, propter improbitatem tamen eius surget, et dabit illi quotquot habet necessarios.
  </p>
  <p>
   <font size="2">
    9
   </font>
   Et ego dico vobis: Petite, et dabitur vobis; quaerite, et invenietis; pulsate, et aperietur vobis.
   <font size="2">
    10
   </font>
   Omnis enim qui petit, accipit; et qui quaerit, invenit; et pulsanti aperietur.
   <font size="2">
    11
   </font>
   Quis autem ex vobis patrem petit panem, numquid lapidem dabit illi? Aut piscem, numquid pro pisce serpentem dabit illi?
   <font size="2">
    12
   </font>
   Aut si petierit ovum, numquid porriget illi scorpionem?
   <font size="2">
    13
   </font>
   Si ergo vos, cum sitis mali, nostis bona data dare filiis vestris, quanto magis Pater vester de caelo dabit spiritum bonum petentibus se?"
  </p>
  <p>
   <font size="2">
    14
   </font>
   Et erat eiiciens daemonium, et illud erat mutum. Et cum eiecisset daemonium, locutus est mutus, et admiratae sunt turbae.
   <font size="2">
    15
   </font>
   Quidam autem ex eis dixerunt: "In Beelzebub, principe daemoniorum, eiicit daemonia".
   <font size="2">
    16
   </font>
   Et alii tentantes, signum de caelo quaerebant ab eo.
   <font size="2">
    17
   </font>
   Ipse autem, ut vidit cogitationes eorum, dixit eis: "Omne regnum in seipsum divisum desolabitur, et domus supra domum cadet.
   <font size="2">
    18
   </font>
   Si autem et Satanas in seipsum divisus est, quomodo stabit regnum eius? Quia dicitis in Beelzebub me eiicere daemonia.
   <font size="2">
    19
   </font>
   Si autem ego in Beelzebub eiicio daemonia, filii vestri in quo eiiciunt? Ideo ipsi iudices vestri erunt.
   <font size="2">
    20
   </font>
   Porro si in digito Dei eiicio daemonia: profecto pervenit in vos regnum Dei.
   <font size="2">
    21
   </font>
   Cum fortis armatus custodit atrium suum, in pace sunt ea quae possidet.
   <font size="2">
    22
   </font>
   Si autem fortior eo superveniens vicerit eum, universa arma eius auferet, in quibus confidebat, et spolia eius distribuet.
   <font size="2">
    23
   </font>
   Qui non est mecum, contra me est; et qui non colligit mecum, dispergit.
  </p>
  <p>
   <font size="2">
    24
   </font>
   Cum immundus spiritus exierit de homine, ambulat per loca inaquosa, quaerens requiem et non inveniens dicit: 'Revertar in domum meam unde exivi'.
   <font size="2">
    25
   </font>
   Et cum venerit, invenit eam scopis mundatam, et ornatam.
   <font size="2">
    26
   </font>
   Tunc vadit, et assumit septem alios spiritus secum, nequiores se, et ingressi habitant ibi. Et fiunt novissima hominis illius peiora prioribus".
  </p>
  <p>
   <font size="2">
    27
   </font>
   Factum est autem, cum haec diceret, extollens vocem quaedam mulier de turba dixit illi: "Beatus venter qui te portavit, et ubera quae suxisti".
   <font size="2">
    28
   </font>
   At ille dixit: "Quinimmo beati, qui audiunt verbum Dei et custodiunt illud".
  </p>
  <p>
   <font size="2">
    29
   </font>
   Turbis autem concurrentibus coepit dicere: "Generatio haec, generatio nequam est; signum quaerit, et signum non dabitur ei, nisi signum Ionae prophetae.
   <font size="2">
    30
   </font>
   Nam sicut fuit Ionas signum Ninivitis, ita erit et Filius hominis generationi isti.
   <font size="2">
    31
   </font>
   Regina austri surget in iudicio cum viris generationis huius, et condemnabit illos, quia venit a finibus terrae audire sapientiam Salomonis, et ecce plus quam Salomon hic.
   <font size="2">
    32
   </font>
   Viri Ninivitae surgent in iudicio cum generatione hac, et condemnabunt illam quia poenitentiam egerunt ad praedicationem Ionae, et ecce plus quam Ionas hic.
  </p>
  <p>
   <font size="2">
    33
   </font>
   Nemo lucernam accendit, et in abscondito ponit, neque sub modio, sed supra candelabrum, ut qui ingrediuntur, lumen videant.
   <font size="2">
    34
   </font>
   Lucerna corporis tui est oculus tuus. Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit.
   <font size="2">
    35
   </font>
   Vide ergo ne lumen, quod in te est, tenebrae sint.
   <font size="2">
    36
   </font>
   Si ergo corpus tuum totum lucidum fuerit, non habens aliquam partem tenebrarum, erit lucidum totum, et sicut lucerna fulgoris illuminabit te".
  </p>
  <p>
   <font size="2">
    37
   </font>
   Et cum loqueretur, rogavit illum quidam pharisaeus ut pranderet apud se. Et ingressus recubuit.
   <font size="2">
    38
   </font>
   Pharisaeus autem coepit intra se reputans dicere, quare non baptizatus esset ante prandium.
   <font size="2">
    39
   </font>
   Et ait Dominus ad illum: "Nunc vos pharisaei, quod deforis est calicis et catini, mundatis, quod autem intus est vestrum, plenum est rapina et iniquitate.
   <font size="2">
    40
   </font>
   Stulti! Nonne qui fecit quod deforis est, etiam id quod deintus est fecit?
   <font size="2">
    41
   </font>
   Verumtamen quod superest, date eleemosynam, et ecce omnia munda sunt vobis.
   <font size="2">
    42
   </font>
   Sed vae vobis, pharisaeis, quia decimatis mentham, et rutam, et omne holus, et praeteritis iudicium et caritatem Dei. Haec autem oportuit facere, et illa non omittere.
   <font size="2">
    43
   </font>
   Vae vobis, pharisaeis, quia diligitis primas cathedras in synagogis, et salutationes in foro.
   <font size="2">
    44
   </font>
   Vae vobis, quia estis ut monumenta, quae non apparent, et homines ambulantes supra, nesciunt."
  </p>
  <p>
   <font size="2">
    45
   </font>
   Respondens autem quidam ex legisperitis, ait illi: "Magister, haec dicens etiam contumeliam nobis facis".
   <font size="2">
    46
   </font>
   At ille ait: "Et vobis legisperitis, vae quia oneratis homines oneribus, quae portare non possunt, et ipsi uno digito vestro non tangitis sarcinas.
   <font size="2">
    47
   </font>
   Vae vobis, qui aedificatis monumenta prophetarum, patres autem vestri occiderunt illos.
   <font size="2">
    48
   </font>
   Profecto testificamini quod consentitis operibus patrum vestrorum, quoniam ipsi quidem eos occiderunt, vos autem aedificatis eorum sepulchra.
   <font size="2">
    49
   </font>
   Propterea et sapientia Dei dixit: Mittam ad illos prophetas, et apostolos, et ex illis occident, et persequentur,
   <font size="2">
    50
   </font>
   ut inquiratur sanguis omnium prophetarum, qui effusus est a constitutione mundi a generatione ista,
   <font size="2">
    51
   </font>
   a sanguine Abel, usque ad sanguinem Zachariae, qui periit inter altare et aedem. Ita dico vobis, requiretur ab hac generatione.
   <font size="2">
    52
   </font>
   Vae vobis, legisperitis, quia tulistis clavem scientiae; ipsi non introistis, et eos qui introibant, prohibuistis.
  </p>
  <p>
   <font size="2">
    53
   </font>
   Cum autem haec ad illos diceret, coeperunt pharisaei et legisperiti graviter insistere, et os eius opprimere de multis,
   <font size="2">
    54
   </font>
   insidiantes ei, et quaerentes aliquid capere de ore eius, ut accusarent eum.
  </p>
  <p>
   <a name="12">
    [12]
   </a>
   <font size="2">
    1
   </font>
   Multis autem turbis circumstantibus, ita ut se invicem conculcarent, coepit dicere ad discipulos suos: "Attendite a fermento pharisaeorum, quod est hypocrisis.
   <font size="2">
    2
   </font>
   Nihil autem opertum est, quod non reveletur, neque absconditum, quod non sciatur.
   <font size="2">
    3
   </font>
   Quoniam quae in tenebris dixistis, in lumine dicentur, et quod in aurem locuti estis in cubiculis, praedicabitur in tectis.
  </p>
  <p>
   <font size="2">
    4
   </font>
   Dico autem vobis amicis meis: Ne terreamini ab his qui occidunt corpus, et post haec non habent amplius quid faciant.
   <font size="2">
    5
   </font>
   Ostendam autem vobis quem timeatis: timete eum qui, postquam occiderit, habet potestatem mittere in gehennam. Ita dico vobis, hunc timete.
   <font size="2">
    6
   </font>
   Nonne quinque passeres veneunt dipondio? Et unus ex illis non est in oblivione coram Deo.
   <font size="2">
    7
   </font>
   Sed et capilli capitis vestri omnes numerati sunt. Nolite ergo timere; multis passeribus pluris estis vos.
  </p>
  <p>
   <font size="2">
    8
   </font>
   Dico autem vobis: Omnis, quicumque confessus fuerit me coram hominibus, et Filius hominis confitebitur illum coram angelis Dei;
   <font size="2">
    9
   </font>
   qui autem negaverit me coram hominibus, negabitur coram angelis Dei.
   <font size="2">
    10
   </font>
   Et omnis qui dicit verbum in Filium hominis, remittetur illi; ei autem qui in Spiritum Sanctum blasphemaverit, non remittetur.
  </p>
  <p>
   <font size="2">
    11
   </font>
   Cum autem inducent vos in synagogas, et ad magistratus, et potestates, nolite solliciti esse qualiter, aut quid respondeatis, aut quid dicatis.
   <font size="2">
    12
   </font>
   Spiritus enim Sanctus docebit vos in ipsa hora quid oporteat vos dicere.
  </p>
  <p>
   <font size="2">
    13
   </font>
   Ait autem ei quidam de turba: "Magister, dic fratri meo ut dividat mecum haereditatem".
   <font size="2">
    14
   </font>
   At ille dixit illi: "Homo, quis me constituit iudicem, aut divisorem super vos?"
   <font size="2">
    15
   </font>
   Dixitque ad illos: "Videte, et cavete ab omni avaritia, quia non in abundantia cuiusquam vita eius est ex his quae possidet".
   <font size="2">
    16
   </font>
   Dixit autem similitudinem ad illos, dicens: "Hominis cuiusdam divitis uberes fructus ager attulit,
   <font size="2">
    17
   </font>
   et cogitabat intra se dicens: 'Quid faciam, quia non habeo quo congregem fructus meos?'
   <font size="2">
    18
   </font>
   Et dixit: 'Hoc faciam: destruam horrea mea, et maiora faciam, et illuc congregabo omnia quae nata sunt mihi, et bona mea,
   <font size="2">
    19
   </font>
   et dicam animae meae: Anima, habes multa bona posita in annos plurimos; requiesce, comede, bibe, epulare'.
   <font size="2">
    20
   </font>
   Dixit autem illi Deus: 'Stulte, hac nocte animam tuam repetunt a te; quae autem parasti, cuius erunt.'
   <font size="2">
    21
   </font>
   Sic est qui sibi thesaurizat, et non est in Deum dives".
  </p>
  <p>
   <font size="2">
    22
   </font>
   Dixitque ad discipulos suos: "Ideo dico vobis: nolite solliciti esse animae vestrae quid manducetis, neque corpori quid induamini.
   <font size="2">
    23
   </font>
   Anima plus est quam esca, et corpus plus quam vestimentum.
   <font size="2">
    24
   </font>
   Considerate corvos, quia non seminant, neque metunt, quibus non est cellarium, neque horreum, et Deus pascit illos. Quanto magis vos pluris estis illis?
   <font size="2">
    25
   </font>
   Quis autem vestrum cogitando potest adiicere ad staturam suam cubitum unum?
   <font size="2">
    26
   </font>
   Si ergo neque quod minimum est potestis, quid de ceteris solliciti estis?
   <font size="2">
    27
   </font>
   Considerate lilia quomodo crescunt: non laborant, neque nent; dico autem vobis, nec Salomon in omni gloria sua vestiebatur sicut unum ex istis.
   <font size="2">
    28
   </font>
   Si autem foenum, quod hodie est in agro, et cras in clibanum mittitur, Deus sic vestit, quanto magis vos pusillae fidei?
   <font size="2">
    29
   </font>
   Et vos nolite quaerere quid manducetis, aut quid bibatis, et nolite solliciti esse.
   <font size="2">
    30
   </font>
   Haec enim omnia gentes mundi quaerunt. Pater autem vester scit quoniam his indigetis.
   <font size="2">
    31
   </font>
   Verumtamen quaerite primum regnum Dei, et iustitiam eius, et haec omnia adiicientur vobis.
  </p>
  <p>
   <font size="2">
    32
   </font>
   Nolite timere, pusillus grex, quia complacuit Patri vestro dare vobis regnum.
   <font size="2">
    33
   </font>
   Vendite quae possidetis, et date eleemosynam. Facite vobis sacculos, qui non veterascunt, thesaurum non deficientem in caelis, quo fur non appropriat, neque tinea corrumpit.
   <font size="2">
    34
   </font>
   Ubi enim thesaurus vester est, ibi et cor vestrum erit.
  </p>
  <p>
   <font size="2">
    35
   </font>
   Sint lumbi vestri praecincti, et lucernae ardentes in manibus vestris,
   <font size="2">
    36
   </font>
   et vos similes hominibus exspectantibus dominum suum quando revertatur a nuptiis, ut, cum venerit et pulsaverit, confestim aperiant ei.
   <font size="2">
    37
   </font>
   Beati servi illi quos, cum venerit dominus, invenerit vigilantes. Amen dico vobis, quod praecinget se, et faciet illos discumbere, et transiens ministrabit illis.
   <font size="2">
    38
   </font>
   Et si venerit in secunda vigilia, et si in tertia vigilia venerit, et ita invenerit, beati sunt servi illi.
   <font size="2">
    39
   </font>
   Hoc autem scitote, quoniam si sciret paterfamilias, qua hora fur veniret, vigilaret utique, et non sineret perfodi domum suam.
   <font size="2">
    40
   </font>
   Et vos estote parati, quia qua hora non putatis, Filius hominis veniet.
  </p>
  <p>
   <font size="2">
    41
   </font>
   Ait autem et Petrus: "Domine, ad nos dicis hanc parabolam, an et ad omnes?"
   <font size="2">
    42
   </font>
   Dixit autem Dominus: "Quis, putas, est fidelis dispensator, et prudens, quem constituit dominus supra familiam suam, ut det illis in tempore tritici mensuram?
   <font size="2">
    43
   </font>
   Beatus ille servus quem, cum venerit dominus, invenerit ita facientem.
   <font size="2">
    44
   </font>
   Vere dico vobis, quoniam supra omnia quae possidet, constituet illum.
   <font size="2">
    45
   </font>
   Quod si dixerit servus ille in corde suo: 'Moram facit dominus meus venire,' et coeperit percutere servos, et ancillas, et edere, et bibere, et inebriari,
   <font size="2">
    46
   </font>
   veniet dominus servi illius in die qua non sperat, et hora qua nescit, et dividet eum, partemque eius cum infidelibus ponet.
   <font size="2">
    47
   </font>
   Ille autem servus qui cognovit voluntatem domini sui, et non praeparavit, et non facit secundum voluntatem eius, vapulabit multis;
   <font size="2">
    48
   </font>
   qui autem non cognovit, et fecit digna plagis, vapulabit paucis. Omni autem cui multum datum est, multum quaeretur ab eo: et cui commendaverunt multum, plus petent ab eo.
  </p>
  <p>
   <font size="2">
    49
   </font>
   Ignem veni mittere in terram, et quid volo nisi ut accendatur?
   <font size="2">
    50
   </font>
   Baptismo autem habeo baptizari et quomodo coarctor usque dum perficiatur?
   <font size="2">
    51
   </font>
   Putatis quia pacem veni dare in terram? Non, dico vobis, sed separationem.
   <font size="2">
    52
   </font>
   Erunt enim ex hoc quinque in domo una divisi, tres in duos, et duo in tres;
   <font size="2">
    53
   </font>
   dividentur pater in filium, et filius in patrem suum, mater in filiam, et filia in matrem, socrus in nurum suam, et nurus in socrum suam".
  </p>
  <p>
   <font size="2">
    54
   </font>
   Dicebat autem et ad turbas: "Cum videritis nubem orientem ab occasu, statim dicitis: 'Nimbus venit,' et ita fit.
   <font size="2">
    55
   </font>
   Et cum austrum flantem, dicitis 'Aestus erit,' et fit.
   <font size="2">
    56
   </font>
   Hypocritae! Faciem caeli et terrae nostis probare, hoc autem tempus quomodo non probatis?
   <font size="2">
    57
   </font>
   Quid autem et a vobis ipsis non iudicatis quod iustum est?
  </p>
  <p>
   <font size="2">
    58
   </font>
   Cum autem vadis cum adversario tuo ad principem, in via da operam liberari ab illo, ne forte trahat te ad iudicem, et iudex tradat te exactori, et exactor mittat te in carcerem.
   <font size="2">
    59
   </font>
   Dico tibi, non exies inde, donec etiam novissimum minutum reddas".
  </p>
  <p>
   <a name="13">
    [13]
   </a>
   <font size="2">
    1
   </font>
   Aderant autem quidam ipso in tempore, nuntiantes illi de Galilaeis, quorum sanguinem Pilatus miscuit cum sacrificiis eorum.
   <font size="2">
    2
   </font>
   Et respondens dixit illis: "Putatis quod hi Galilaei prae omnibus Galilaeis peccatores fuerint, quia talia passi sunt?
   <font size="2">
    3
   </font>
   Non, dico vobis sed nisi paenitentiam habueritis, omnes similiter peribitis.
   <font size="2">
    4
   </font>
   Sicut illi decem et octo, supra quos cecidit turris in Siloam, et occidit eos, putatis quia et ipsi debitores fuerint praeter omnes homines habitantes in Ierusalem?
   <font size="2">
    5
   </font>
   Non, dico vobis, sed si paenitentiam non egeritis, omnes similiter peribitis".
  </p>
  <p>
   <font size="2">
    6
   </font>
   Dicebat autem et hanc similitudinem: "Arborem fici habebat quidam plantatam in vinea sua, et venit quaerens fructum in illa, et non invenit.
   <font size="2">
    7
   </font>
   Dixit autem ad cultorem vineae: 'Ecce anni tres sunt, ex quo venio quaerens fructum in ficulnea hac, et non invenio. Succide ergo illam; ut quid etiam terram occupat?'
   <font size="2">
    8
   </font>
   At ille respondens, dicit illi: 'Domine, dimitte illam et hoc anno, usque dum fodiam circa illam, et mittam stercora,
   <font size="2">
    9
   </font>
   et siquidem fecerit fructum; sin autem, in futurum succides eam'."
  </p>
  <p>
   <font size="2">
    10
   </font>
   Erat autem docens in synagoga eorum sabbatis.
   <font size="2">
    11
   </font>
   Et ecce mulier, quae habebat spiritum infirmitatis annis decem et octo, et erat inclinata, nec omnino poterat sursum respicere.
   <font size="2">
    12
   </font>
   Quam cum videret Iesus, vocavit eam ad se, et ait illi: "Mulier, dimissa es ab infirmitate tua".
   <font size="2">
    13
   </font>
   Et imposuit illi manus, et confestim erecta est, et glorificabat Deum.
   <font size="2">
    14
   </font>
   Respondens autem archisynagogus, indignans quia sabbato curasset Iesus, dicebat turbae: "Sex dies sunt in quibus oportet operari: in his ergo venite, et curamini, et non in die sabbati".
   <font size="2">
    15
   </font>
   Respondens autem ad illum Dominus, dixit: "Hypocritae, unusquisque vestrum sabbato non solvit bovem suum, aut asinum a praesepio, et ducit adaquare?
   <font size="2">
    16
   </font>
   Hanc autem filiam Abrahae, quam alligavit Satanas, ecce decem et octo annis, non oportuit solvi a vinculo isto die sabbati?"
   <font size="2">
    17
   </font>
   Et cum haec diceret, erubescant omnes adversarii eius, et omnis populus gaudebat in universis, quae gloriosae fiebant ab eo.
  </p>
  <p>
   <font size="2">
    18
   </font>
   Dicebat ergo: "Cui simile est regnum Dei, et cui simile aestimabo illud?
   <font size="2">
    19
   </font>
   Simile est grano sinapis, quod acceptum homo misit in hortum suum, et crevit, et factum est in arborem magnam, et volucres caeli requieverunt in ramis eius".
  </p>
  <p>
   <font size="2">
    20
   </font>
   Et iterum dixit: "Cui simile aestimabo regnum Dei?
   <font size="2">
    21
   </font>
   Simile est fermento, quod acceptum mulier abscondit in farinae sata tria, donec fermentaretur totum".
  </p>
  <p>
   <font size="2">
    22
   </font>
   Et ibat per civitates et castella, docens, et iter faciens in Ierusalem.
   <font size="2">
    23
   </font>
   Ait autem illi quidam: "Domine, si pauci sunt, qui salvantur?" Ipse autem dixit ad illos:
   <font size="2">
    24
   </font>
   "Contendite intrare per angustam portam, quia multi, dico vobis, quaerent intrare, et non poterunt.
   <font size="2">
    25
   </font>
   Cum autem intraverit paterfamilias, et clauserit ostium, incipietis foris stare, et pulsare ostium, dicentes 'Domine, aperi nobis' et respondens dicet vobis: 'Nescio vos unde sitis'.
   <font size="2">
    26
   </font>
   Tunc incipietis dicere: 'Manducavimus coram te, et bibimus, et in plateis nostris docuisti'.
   <font size="2">
    27
   </font>
   Et dicet vobis: 'Nescio vos unde sitis; discedite a me omnes operarii iniquitatis'.
   <font size="2">
    28
   </font>
   Ibi erit fletus et stridor dentium, cum videritis Abraham, et Isaac, et Iacob, et omnes prophetas in regno Dei, vos autem expelli foras.
   <font size="2">
    29
   </font>
   Et venient ab oriente, et occidente, et aquilone, et austro, et accumbent in regno Dei.
   <font size="2">
    30
   </font>
   Et ecce sunt novissimi qui erunt primi, et sunt primi qui erunt novissimi".
  </p>
  <p>
   <font size="2">
    31
   </font>
   In ipsa die accesserunt quidam pharisaeorum, dicentes illi: "Exi, et vade hinc, quia Herodes vult te occidere".
   <font size="2">
    32
   </font>
   Et ait illis: "Ite, et dicite vulpi illi: 'Ecce eicio daemonia, et sanitates perficio hodie, et cras, et tertia die consummor.
   <font size="2">
    33
   </font>
   Verumtamen oportet me hodie et cras et sequenti die ambulare, quia non capit prophetam perire extra Ierusalem'.
  </p>
  <p>
   <font size="2">
    34
   </font>
   Ierusalem, Ierusalem, quae occidis prophetas, et lapidas eos qui mittuntur ad te, quoties volui congregare filios tuos quemadmodum avis nidum suum sub pennis, et noluisti?
   <font size="2">
    35
   </font>
   Ecce relinquetur vobis domus vestra deserta. Dico autem vobis, quia non videbitis me donec veniat cum dicetis: 'Benedictus qui venit in nomine Domini'."
  </p>
  <p>
   <a name="14">
    [14]
   </a>
   <font size="2">
    1
   </font>
   Et factum est cum intraret Iesus in domum cuiusdam principis pharisaeorum sabbato manducare panem, et ipsi observabant eum.
   <font size="2">
    2
   </font>
   Et ecce homo quidam hydropicus erat ante illum.
   <font size="2">
    3
   </font>
   Et respondens Iesus dixit ad legisperitos et pharisaeos, dicens: "Si licet sabbato curare?"
   <font size="2">
    4
   </font>
   At illi tacuerunt. Ipse vero apprehensum sanavit eum, ac dimisit.
   <font size="2">
    5
   </font>
   Et respondens ad illos dixit: "Cuius vestrum asinus, aut bos in puteum cadet, et non continuo extrahet illum die sabbati?"
   <font size="2">
    6
   </font>
   Et non poterant ad haec respondere illi.
  </p>
  <p>
   <font size="2">
    7
   </font>
   Dicebat autem et ad invitatos parabolam, intendens quomodo primos accubitus eligerent, dicens ad illos:
   <font size="2">
    8
   </font>
   "Cum invitatus fueris ad nuptias, non discumbas in primo loco, ne forte honoratior te sit invitatus ab illo.
   <font size="2">
    9
   </font>
   Et veniens is, qui te et illum vocavit, dicat tibi: 'Da huic locum'; et tunc incipias cum rubore novissimum locum tenere.
   <font size="2">
    10
   </font>
   Sed cum vocatus fueris, vade, recumbe in novissimo loco ut, cum venerit qui te invitavit, dicat tibi: 'Amice, ascende superius'. Tunc erit tibi gloria coram simul discumbentibus.
   <font size="2">
    11
   </font>
   Quia omnis, qui se exaltat, humiliabitur: et qui se humiliat, exaltabitur".
  </p>
  <p>
   <font size="2">
    12
   </font>
   Dicebat autem et ei, qui invitaverat: Cum facis prandium, aut cenam, noli vocare amicos tuos, neque fratres tuos, neque cognatos, neque vicinos divites, ne forte te et ipsi reinvitent, et fiat tibi retributio.
   <font size="2">
    13
   </font>
   Sed cum facis convivium, voca pauperes, debiles, claudos, et caecos;
   <font size="2">
    14
   </font>
   et beatus eris, quia non habent retribuere tibi. Retribuetur enim tibi in resurrectione iustorum".
  </p>
  <p>
   <font size="2">
    15
   </font>
   Haec cum audisset quidam de simul discumbentibus, dixit illi: "Beatus qui manducabit panem in regno Dei".
   <font size="2">
    16
   </font>
   At ipse dixit ei: "Homo quidam fecit cenam magnam, et vocavit multos.
   <font size="2">
    17
   </font>
   Et misit servum suum hora cenae dicere invitatis ut venirent, quia iam parata sunt omnia.
   <font size="2">
    18
   </font>
   Et coeperunt simul omnes excusare. Primus dixit ei: 'Villam emi, et necesse habeo exire, et videre illam; rogo te, habe me excusatum'.
   <font size="2">
    19
   </font>
   Et alter dixit: 'Iuga boum emi quinque, et eo probare illa; rogo te, habe me excusatum'.
   <font size="2">
    20
   </font>
   Et alius dixit: 'Uxorem duxi, et ideo non possum venire'.
   <font size="2">
    21
   </font>
   Et reversus servus nuntiavit haec domino suo. Tunc iratus paterfamilias dixit servo suo: 'Exi cito in plateas et vicos civitatis et pauperes, ac debiles, et caecos, et claudos introduc huc'.
   <font size="2">
    22
   </font>
   Et ait servus: 'Domine, factum est ut imperasti, et adhuc locus est'.
   <font size="2">
    23
   </font>
   Et ait dominus servo: 'Exi in vias et saepes, et compelle intrare, ut impleatur domus mea.
   <font size="2">
    24
   </font>
   Dico autem vobis quod nemo virorum illorum, qui vocati sunt, gustabit cenam meam'."
  </p>
  <p>
   <font size="2">
    25
   </font>
   Ibant autem turbae multae cum eo, et conversus dixit ad illos:
   <font size="2">
    26
   </font>
   "Si quis venit ad me, et non odit patrem suum, et matrem, et uxorem, et filios, et fratres, et sorores, adhuc autem et animam suam, non potest meus esse discipulus.
   <font size="2">
    27
   </font>
   Et qui non baiulat crucem suam, et venit post me, non potest meus esse discipulus.
   <font size="2">
    28
   </font>
   Quis enim ex vobis volens turrim aedificare, non prius sedens computat sumptus, qui necessarii sunt, si habeat ad perficiendum,
   <font size="2">
    29
   </font>
   ne, posteaquam posuerit fundamentum, et non potuerit perficere, omnes qui vident, incipiant illudere ei,
   <font size="2">
    30
   </font>
   dicentes: 'Quia hic homo coepit aedificare, et non potuit consummare?'
   <font size="2">
    31
   </font>
   Aut quis rex, iturus committere bellum adversus alium regem, non sedens prius cogitat, si possit cum decem millibus occurrere ei, qui cum viginti millibus venit ad se?
   <font size="2">
    32
   </font>
   Alioquin adhuc illo longe agente, legationem mittens rogat ea quae pacis sunt.
   <font size="2">
    33
   </font>
   Sic ergo omnis ex vobis, qui non renuntiat omnibus quae possidet, non potest meus esse discipulus.
  </p>
  <p>
   <font size="2">
    34
   </font>
   Bonum est sal; si autem sal evanuerit, in quo condietur?
   <font size="2">
    35
   </font>
   Neque in terram, neque in sterquilinium utile est, sed foras mittetur. Qui habet aures audiendi, audiat.
  </p>
  <p>
   <a name="15">
    [15]
   </a>
   <font size="2">
    1
   </font>
   Erant autem appropinquantes ei publicani, et peccatores ut audirent illum.
   <font size="2">
    2
   </font>
   Et murmurabant pharisaei, et scribae, dicentes: "Hic peccatores recipit, et manducat cum illis".
   <font size="2">
    3
   </font>
   Et ait ad illos parabolam istam dicens:
   <font size="2">
    4
   </font>
   "Quis ex vobis homo, qui habet centum oves, et si perdiderit unam ex illis, nonne dimittit nonaginta novem in deserto, et vadit ad illam quae perierat, donec inveniat eam?
   <font size="2">
    5
   </font>
   Et cum invenerit eam, imponit in humeros suos gaudens
   <font size="2">
    6
   </font>
   et veniens domum convocat amicos et vicinos, dicens illis: 'Congratulamini mihi, quia inveni ovem meam, quae perierat'.
   <font size="2">
    7
   </font>
   Dico vobis quod ita gaudium erit in caelo super uno peccatore paenitentiam agente, quam super nonaginta novem iustis, qui non indigent paenitentia.
   <font size="2">
    8
   </font>
   Aut quae mulier habens drachmas decem, si perdiderit drachmam unam, nonne accendit lucernam, et everrit domum, et quaerit diligenter, donec inveniat?
   <font size="2">
    9
   </font>
   Et cum invenerit convocat amicas et vicinas, dicens: 'Congratulamini mihi, quia inveni drachmam quam perdideram'.
   <font size="2">
    10
   </font>
   Ita, dico vobis, gaudium erit coram angelis Dei super uno peccatore paenitentiam agente".
  </p>
  <p>
   <font size="2">
    11
   </font>
   Ait autem: "Homo quidam habuit duos filios.
   <font size="2">
    12
   </font>
   Et dixit adolescentior ex illis patri: 'Pater, da mihi portionem substantiae, quae me contingit'. Et divisit illis substantiam.
   <font size="2">
    13
   </font>
   Et non post multos dies, congregatis omnibus, adolescentior filius peregre profectus est in regionem longinquam, et ibi dissipavit substantiam suam vivendo luxuriose.
   <font size="2">
    14
   </font>
   Et postquam omnia consummasset, facta est fames valida in regione illa, et ipse coepit egere.
   <font size="2">
    15
   </font>
   Et abiit, et adhaesit uni civium regionis illius, et misit illum in villam suam ut pasceret porcos.
   <font size="2">
    16
   </font>
   Et cupiebat implere ventrem suum de siliquis, quas porci manducabant, et nemo illi dabat.
   <font size="2">
    17
   </font>
   In se autem reversus, dixit: 'Quanti mercenarii in domo patris mei abundant panibus, ego autem hic fame pereo!
   <font size="2">
    18
   </font>
   Surgam, et ibo ad patrem meum, et dicam ei: Pater, peccavi in caelum, et coram te
   <font size="2">
    19
   </font>
   et iam non sum dignus vocari filius tuus: fac me sicut unum de mercenariis tuis'.
   <font size="2">
    20
   </font>
   Et surgens venit ad patrem suum.
  </p>
  <p>
   Cum autem adhuc longe esset, vidit illum pater ipsius, et misericordia motus est, et accurrens cecidit super collum eius, et osculatus est eum.
   <font size="2">
    21
   </font>
   Dixitque ei filius: 'Pater, peccavi in caelum, et coram te; iam non sum dignus vocari filius tuus'.
   <font size="2">
    22
   </font>
   Dixit autem pater ad servos suos: 'Cito proferte stolam primam, et induite illum, et date annulum in manum eius, et calceamenta in pedes eius
   <font size="2">
    23
   </font>
   et adducite vitulum saginatum, et occidite, et manducemus, et epulemur,
   <font size="2">
    24
   </font>
   quia hic filius meus mortuus erat, et revixit, perierat, et inventus est'. Et coeperunt epulari.
  </p>
  <p>
   <font size="2">
    25
   </font>
   Erat autem filius eius senior in agro et, cum veniret, et appropinquaret domui, audivit symphoniam et chorum.
   <font size="2">
    26
   </font>
   Et vocavit unum de servis, et interrogavit quid haec essent.
   <font size="2">
    27
   </font>
   Isque dixit illi: 'Frater tuus venit, et occidit pater tuus vitulum saginatum, quia salvum illum recepit'.
   <font size="2">
    28
   </font>
   Indignatus est autem, et nolebat introire. Pater ergo illius egressus, coepit rogare illum.
   <font size="2">
    29
   </font>
   At ille respondens, dixit patri suo: 'Ecce tot annis servio tibi, et numquam mandatum tuum praeterivi, et numquam dedisti mihi haedum ut cum amicis meis epularer.
   <font size="2">
    30
   </font>
   Sed postquam filius tuus hic, qui devoravit substantiam suam cum meretricibus, venit, occidisti illi vitulum saginatum'.
   <font size="2">
    31
   </font>
   At ipse dixit illi: 'Fili, tu semper mecum es, et omnia mea tua sunt:;
   <font size="2">
    32
   </font>
   epulari autem, et gaudere oportebat, quia frater tuus hic mortuus erat, et revixit, perierat, et inventus est'."
  </p>
  <p>
   <a name="16">
    [16]
   </a>
   <font size="2">
    1
   </font>
   <font size="2">
    1
   </font>
   Dicebat autem et ad discipulos suos: "Homo quidam erat dives, qui habebat villicum, et hic diffamatus est apud illum quasi dissipasset bona ipsius.
   <font size="2">
    2
   </font>
   Et vocavit illum, et ait illi: 'Quid hoc audio de te? Redde rationem villicationis tuae; iam enim non poteris villicare'.
   <font size="2">
    3
   </font>
   Ait autem villicus intra se: 'Quid faciam, quia dominus meus aufert a me villicationem? Fodere non valeo, mendicare erubesco.
   <font size="2">
    4
   </font>
   Scio quid faciam, ut, cum amotus fuero a villicatione, recipiant me in domos suas'.
   <font size="2">
    5
   </font>
   Convocatis itaque singulis debitoribus domini sui, dicebat primo: 'Quantum debes domino meo?'
   <font size="2">
    6
   </font>
   At ille dixit: 'Centum cados olei'. Dixitque illi: 'Accipe cautionem tuam et sede cito, scribe quinquaginta'.
   <font size="2">
    7
   </font>
   Deinde alii dixit: 'Tu vero quantum debes?' Qui ait: 'Centum coros tritici'. Ait illi: 'Accipe litteras tuas, et scribe octoginta'.
   <font size="2">
    8
   </font>
   Et laudavit dominus villicum iniquitatis, quia prudenter fecisset; quia filii huius saeculi prudentiores filiis lucis in generatione sua sunt.
  </p>
  <p>
   <font size="2">
    9
   </font>
   Et ego vobis dico: Facite vobis amicos de mammona iniquitatis, ut, cum defeceritis, recipiant vos in aeterna tabernacula.
   <font size="2">
    10
   </font>
   Qui fidelis est in minimo, et in maiori fidelis est; et qui in modico iniquus est, et in maiori iniquus est.
   <font size="2">
    11
   </font>
   Si ergo in iniquo mammona fideles non fuistis quod verum est, quis credet vobis?
   <font size="2">
    12
   </font>
   Et si in alieno fideles non fuistis, quod vestrum est, quis dabit vobis?
   <font size="2">
    13
   </font>
   Nemo servus potest duobus dominis servire: aut enim unum odiet, et alterum diliget, aut uni adhaerebit, et alterum contemnet. Non potestis Deo servire et mammonae.
  </p>
  <p>
   <font size="2">
    14
   </font>
   Audiebant autem omnia haec pharisaei, qui erant avari: et deridebant illum.
   <font size="2">
    15
   </font>
   Et ait illis: Vos estis qui iustificatis vos coram hominibus: Deus autem novit corda vestra: quia quod hominibus altum est, abominatio est ante Deum".
  </p>
  <p>
   <font size="2">
    16
   </font>
   Lex et prophetae usque ad Joannem; ex eo regnum Dei evangelizatur, et omnis in illud vim facit.
   <font size="2">
    17
   </font>
   Facilius est autem caelum et terram praeterire, quam de lege unum apicem cadere.
   <font size="2">
    18
   </font>
   Omnis qui dimittit uxorem suam et alteram ducit, mœchatur; et qui dimissam a viro ducit, mœchatur.
  </p>
  <p>
   <font size="2">
    19
   </font>
   Homo quidam erat dives, qui induebatur purpura et bysso, et epulabatur quotidie splendide.
   <font size="2">
    20
   </font>
   Et erat quidam mendicus, nomine Lazarus, qui iacebat ad ianuam eius, ulceribus plenus,
   <font size="2">
    21
   </font>
   cupiens saturari de micis quae cadebant de mensa divitis, et nemo illi dabat, sed et canes veniebant, et lingebant ulcera eius.
   <font size="2">
    22
   </font>
   Factum est autem ut moreretur mendicus, et portaretur ab angelis in sinum Abrahae. Mortuus est autem et dives, et sepultus est in inferno.
   <font size="2">
    23
   </font>
   Elevans autem oculos suos, cum esset in tormentis, vidit Abraham a longe, et Lazarum in sinu eius.
   <font size="2">
    24
   </font>
   Et ipse clamans dixit: 'Pater Abraham, miserere mei, et mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma'.
   <font size="2">
    25
   </font>
   Et dixit illi Abraham: 'Fili, recordare quia recepisti bona in vita tua, et Lazarus similiter mala; nunc autem hic consolatur, tu vero cruciaris.
   <font size="2">
    26
   </font>
   Et in his omnibus inter nos et vos chaos magnum firmatum est, ut hi qui volunt hinc transire ad vos, non possint, neque inde huc transmeare'.
   <font size="2">
    27
   </font>
   Et ait: 'Rogo ergo te, pater, ut mittas eum in domum patris mei –
   <font size="2">
    28
   </font>
   habeo enim quinque fratres – ut testetur illis, ne et ipsi veniant in hunc locum tormentorum'.
   <font size="2">
    29
   </font>
   Et ait illi Abraham: 'Habent Moysen et prophetas; audiant illos'.
   <font size="2">
    30
   </font>
   At ille dixit: 'Non, pater Abraham, sed si quis ex mortuis ierit ad eos, pœnitentiam agent'.
   <font size="2">
    31
   </font>
   Ait autem illi: 'Si Moysen et prophetas non audiunt, neque si quis ex mortuis resurrexerit, credent'."
  </p>
  <p>
   <a name="17">
    [17]
   </a>
   <font size="2">
    1
   </font>
   Et ait ad discipulos suos: "Impossibile est ut non veniant scandala; vae autem illi per quem veniunt.
   <font size="2">
    2
   </font>
   Utilius est illi si lapis molaris imponatur circa collum eius, et proiciatur in mare quam ut scandalizet unum de pusillis istis.
   <font size="2">
    3
   </font>
   Attendite vobis!
  </p>
  <p>
   Si peccaverit in te frater tuus, increpa illum, et si paenitentiam egerit, dimitte illi.
   <font size="2">
    4
   </font>
   Et si septies in die peccaverit in te, et septies in die conversus fuerit ad te, dicens: 'Paenitet me', dimitte illi".
  </p>
  <p>
   <font size="2">
    5
   </font>
   Et dixerunt apostoli Domino: "Adauge nobis fidem".
   <font size="2">
    6
   </font>
   Dixit autem Dominus: "Si habueritis fidem sicut granum sinapis, dicetis huic arbori moro: 'Eradicare, et transplantare in mare', et obediet vobis.
  </p>
  <p>
   <font size="2">
    7
   </font>
   Quis autem vestrum habens servum arantem aut pascentem, qui regresso de agro dicat illi: 'Statim transi, recumbe'.
   <font size="2">
    8
   </font>
   Et non dicat ei: 'Para quod cenem, et praecinge te, et ministra mihi donec manducem, et bibam, et post haec tu manducabis, et bibes?'
   <font size="2">
    9
   </font>
   Numquid gratiam habet servo illi, quia fecit quae ei imperaverat?
   <font size="2">
    10
   </font>
   Sic et vos, cum feceritis omnia quae praecepta sunt vobis, dicite: 'Servi inutiles sumus: quod debuimus facere, fecimus'."
  </p>
  <p>
   <font size="2">
    11
   </font>
   Et factum est, dum iret in Ierusalem, transibat per mediam Samariam et Galilaeam.
   <font size="2">
    12
   </font>
   Et cum ingrederetur quoddam castellum, occurrerunt ei decem viri leprosi, qui steterunt a longe,
   <font size="2">
    13
   </font>
   Et levaverunt vocem, dicentes: "Iesu praeceptor, miserere nostri".
   <font size="2">
    14
   </font>
   Quos ut vidit, dixit: "Ite, ostendite vos sacerdotibus". Et factum est, dum irent, mundati sunt.
   <font size="2">
    15
   </font>
   Unus autem ex illis, ut vidit quia mundatus est, regressus est, cum magna voce magnificans Deum,
   <font size="2">
    16
   </font>
   et cecidit in faciem ante pedes eius, gratias agens; et hic erat Samaritanus.
   <font size="2">
    17
   </font>
   Respondens autem Iesus, dixit: "Nonne decem mundati sunt? Et novem ubi sunt?
   <font size="2">
    18
   </font>
   Non est inventus qui rediret, et daret gloriam Deo, nisi hic alienigena?"
   <font size="2">
    19
   </font>
   Et ait illi: "Surge, vade, quia fides tua te salvum fecit".
  </p>
  <p>
   <font size="2">
    20
   </font>
   Interrogatus autem a pharisaeis "Quando venit regnum Dei?" respondens eis, dixit: "Non venit regnum Dei cum observatione,
   <font size="2">
    21
   </font>
   neque dicent: 'Ecce hic' aut 'ecce illic'. Ecce enim regnum Dei intra vos est".
  </p>
  <p>
   <font size="2">
    22
   </font>
   Et ait ad discipulos suos: "Venient dies, quando desideretis videre unum diem Filii hominis, et non videbitis.
   <font size="2">
    23
   </font>
   Et dicent vobis: 'Ecce hic' et 'ecce illic'. Nolite ire, neque sectemini.
   <font size="2">
    24
   </font>
   Nam, sicut fulgur coruscans de sub caelo in ea quae sub caelo sunt, fulget, ita erit Filius hominis in die sua.
   <font size="2">
    25
   </font>
   Primum autem oportet illum multa pati, et reprobari a generatione hac.
   <font size="2">
    26
   </font>
   Et sicut factum est in diebus Noe, ita erit et in diebus Filii hominis:
   <font size="2">
    27
   </font>
   edebant et bibebant, uxores ducebant et dabantur ad nuptias, usque in diem, qua intravit Noe in arcam, et venit diluvium, et perdidit omnes.
   <font size="2">
    28
   </font>
   Similiter sicut factum est in diebus Lot: edebant et bibebant, emebant et vendebant, plantabant et aedificabant;
   <font size="2">
    29
   </font>
   qua die autem exiit Lot a Sodomis, pluit ignem et sulphur de caelo, et omnes perdidit.
   <font size="2">
    30
   </font>
   Secundum haec erit, qua die Filius hominis revelabitur.
   <font size="2">
    31
   </font>
   In illa hora, qui fuerit in tecto, et vasa eius in domo, ne descendat tollere illa, et qui in agro, similiter non redeat retro.
   <font size="2">
    32
   </font>
   Memores estote uxoris Lot.
   <font size="2">
    33
   </font>
   Quicumque quaesierit animam suam salvam facere, perdet illam, et quicumque perdiderit illam, vivificabit eam.
   <font size="2">
    34
   </font>
   Dico vobis: In illa nocte erunt duo in lecto uno: unus assumetur, et alter relinquetur;
   <font size="2">
    35
   </font>
   duae erunt molentes in unum: una assumetur, et altera relinquetur; duo in agro: unus assumetur, et alter relinquetur".
   <font size="2">
    36
   </font>
   Respondentes dicunt illi: "Ubi Domine?"
   <font size="2">
    37
   </font>
   Qui dixit illis: "Ubicumque fuerit corpus, illuc congregabuntur et aquilae".
  </p>
  <p>
   <a name="18">
    [18]
   </a>
   <font size="2">
    1
   </font>
   Dicebat autem et parabolam ad illos, quoniam oportet semper orare et non deficere,
   <font size="2">
    2
   </font>
   dicens: "Iudex quidam erat in quadam civitate, qui Deum non timebat, et hominem non reverebatur.
   <font size="2">
    3
   </font>
   Vidua autem quaedam erat in civitate illa, et veniebat ad eum, dicens: 'Vindica me de adversario meo'.
   <font size="2">
    4
   </font>
   Et nolebat per multum tempus. Post haec autem dixit intra se: 'Etsi Deum non timeo, nec hominem revereor,
   <font size="2">
    5
   </font>
   tamen quia molesta est mihi haec vidua, vindicabo illam, ne in novissimo veniens sugillet me'."
   <font size="2">
    6
   </font>
   Ait autem Dominus: "Audite quid iudex iniquitatis dicit:
   <font size="2">
    7
   </font>
   Deus autem non faciet vindictam electorum suorum clamantium ad se die ac nocte, et patientiam habebit in illis?
   <font size="2">
    8
   </font>
   Dico vobis quia cito faciet vindictam illorum. Verumtamen Filius hominis veniens, putas, inveniet fidem in terra?"
  </p>
  <p>
   <font size="2">
    9
   </font>
   Dixit autem et ad quosdam qui in se confidebant tamquam iusti, et aspernabantur ceteros, parabolam istam:
   <font size="2">
    10
   </font>
   "Duo homines ascenderunt in templum ut orarent: unus pharisaeus et alter publicanus.
   <font size="2">
    11
   </font>
   Pharisaeus stans, haec apud se orabat: 'Deus, gratias ago tibi, quia non sum sicut ceteri hominum: raptores, iniusti, adulteri, velut etiam hic publicanus;
   <font size="2">
    12
   </font>
   ieiuno bis in sabbato, decimas do omnium quae possideo'.
   <font size="2">
    13
   </font>
   Et publicanus a longe stans, nolebat nec oculos ad caelum levare, sed percutiebat pectus suum, dicens: 'Deus, propitius esto mihi peccatori'.
   <font size="2">
    14
   </font>
   Dico vobis, descendit hic iustificatus in domum suam ab illo. Quia omnis qui se exaltat, humiliabitur, et qui se humiliat, exaltabitur".
  </p>
  <p>
   <font size="2">
    15
   </font>
   Afferebant autem ad illum et infantes, ut eos tangeret. Quod cum viderent discipuli, increpabant illos.
   <font size="2">
    16
   </font>
   Iesus autem convocans illos, dixit: "Sinite pueros venire ad me, et nolite vetare eos; talium est enim regnum Dei.
   <font size="2">
    17
   </font>
   Amen dico vobis, quicumque non acceperit regnum Dei sicut puer, non intrabit in illud".
  </p>
  <p>
   <font size="2">
    18
   </font>
   Et interrogavit eum quidam princeps, dicens: "Magister bone, quid faciens vitam aeternam possidebo?"
   <font size="2">
    19
   </font>
   Dixit autem ei Iesus: "Quid me dicis bonum? Nemo bonus nisi solus Deus.
   <font size="2">
    20
   </font>
   Mandata nosti: non occides, non moechaberis, non furtum facies, non falsum testimonium dices, honora patrem tuum et matrem".
   <font size="2">
    21
   </font>
   Qui ait: "Haec omnia custodivi a iuventute mea".
   <font size="2">
    22
   </font>
   Quo audito, Iesus ait ei: "Adhuc unum tibi deest: omnia quaecumque habes vende, et da pauperibus, et habebis thesaurum in caelo et veni, sequere me".
   <font size="2">
    23
   </font>
   His ille auditis, contristatus est, quia dives erat valde.
   <font size="2">
    24
   </font>
   Videns autem Iesus illum tristem factum, dixit: "Quam difficile, qui pecunias habent, in regnum Dei intrabunt!
   <font size="2">
    25
   </font>
   Facilius est enim camelum per foramen acus transire quam divitem intrare in regnum Dei".
   <font size="2">
    26
   </font>
   Et dixerunt qui audiebant: "Et quis potest salvus fieri?"
   <font size="2">
    27
   </font>
   Ait illis: "Quae impossibilia sunt apud homines, possibilia sunt apud Deum".
   <font size="2">
    28
   </font>
   Ait autem Petrus: "Ecce nos dimisimus omnia et secuti sumus te".
   <font size="2">
    29
   </font>
   Qui dixit eis: "Amen dico vobis, nemo est qui reliquit domum, aut parentes, aut fratres, aut uxorem, aut filios propter regnum Dei,
   <font size="2">
    30
   </font>
   et non recipiat multo plura in hoc tempore, et in saeculo venturo vitam aeternam."
  </p>
  <p>
   <font size="2">
    31
   </font>
   Assumpsit autem Iesus duodecim, et ait illis: "Ecce ascendimus Ierosolymam, et consummabuntur omnia quae scripta sunt per prophetas de Filio hominis:
   <font size="2">
    32
   </font>
   tradetur enim gentibus, et illudetur, et flagellabitur, et conspuetur,
   <font size="2">
    33
   </font>
   et, postquam flagellaverint, occident eum, et tertia die resurget".
   <font size="2">
    34
   </font>
   Et ipsi nihil horum intellexerunt, et erat verbum istud absconditum ab eis, et non intelligebant quae dicebantur.
  </p>
  <p>
   <font size="2">
    35
   </font>
   Factum est autem, cum appropinquaret Iericho, caecus quidam sedebat secus viam, mendicans.
   <font size="2">
    36
   </font>
   Et cum audiret turbam praetereuntem, interrogabat quid hoc esset.
   <font size="2">
    37
   </font>
   Dixerunt autem ei quod Iesus Nazarenus transiret.
   <font size="2">
    38
   </font>
   Et clamavit, dicens: "Iesu, fili David, miserere mei".
   <font size="2">
    39
   </font>
   Et qui praeibant, increpabant eum ut taceret. Ipse vero multo magis clamabat: "Fili David, miserere mei".
   <font size="2">
    40
   </font>
   Stans autem Iesus iussit illum adduci ad se. Et cum appropinquasset, interrogavit illum,
   <font size="2">
    41
   </font>
   dicens: "Quid tibi vis faciam?" At ille dixit: "Domine, ut videam".
   <font size="2">
    42
   </font>
   Et Iesus dixit illi: "Respice, fides tua te salvum fecit".
   <font size="2">
    43
   </font>
   Et confestim vidit, et sequebatur illum magnificans Deum. Et omnis plebs ut vidit, dedit laudem Deo.
  </p>
  <p>
   <a name="19">
    [19]
   </a>
   <font size="2">
    1
   </font>
   Et ingressus perambulabat Iericho.
   <font size="2">
    2
   </font>
   Et ecce vir nomine Zachaeus, et hic princeps erat publicanorum, et ipse dives.
   <font size="2">
    3
   </font>
   Et quaerebat videre Iesum, quis esset, et non poterat prae turba, quia statura pusillus erat.
   <font size="2">
    4
   </font>
   Et praecurrens ascendit in arborem sycomorum ut videret eum, quia inde erat transiturus.
   <font size="2">
    5
   </font>
   Et cum venisset ad locum, suspiciens Iesus vidit illum, et dixit ad eum: "Zachaee, festinans descende, quia hodie in domo tua oportet me manere".
   <font size="2">
    6
   </font>
   Et festinans descendit, et excepit illum gaudens.
   <font size="2">
    7
   </font>
   Et cum viderent omnes, murmurabant, dicentes quod ad hominem peccatorem divertisset.
   <font size="2">
    8
   </font>
   Stans autem Zachaeus, dixit ad Dominum: "Ecce dimidium bonorum meorum, Domine, do pauperibus, et si quid aliquem defraudavi, reddo quadruplum".
   <font size="2">
    9
   </font>
   Ait Iesus ad eum: "Hodie salus domui huic facta est, eo quod et ipse filius sit Abrahae.
   <font size="2">
    10
   </font>
   Venit enim Filius hominis quaerere, et salvum facere quod perierat".
  </p>
  <p>
   <font size="2">
    11
   </font>
   Haec illis audientibus adiiciens, dixit parabolam, eo quod esset prope Ierusalem: et quia existimarent quod confestim regnum Dei manifestaretur.
   <font size="2">
    12
   </font>
   Dixit ergo: "Homo quidam nobilis abiit in regionem longinquam accipere sibi regnum, et reverti.
   <font size="2">
    13
   </font>
   Vocatis autem decem servis suis, dedit eis decem minas, et ait ad illos: 'Negotiamini dum venio'.
   <font size="2">
    14
   </font>
   Cives autem eius oderant eum et miserunt legationem post illum, dicentes: 'Nolumus hunc regnare super nos'.
   <font size="2">
    15
   </font>
   Et factum est ut rediret, accepto regno et iussit vocari servos, quibus dedit pecuniam, ut sciret quantum quisque negotiatus esset.
   <font size="2">
    16
   </font>
   Venit autem primus dicens: 'Domine, mina tua decem minas acquisivit'.
   <font size="2">
    17
   </font>
   Et ait illi: 'Euge bone serve, quia in modico fuisti fidelis, eris potestatem habens super decem civitates'.
   <font size="2">
    18
   </font>
   Et alter venit, dicens: 'Domine, mina tua fecit quinque minas'.
   <font size="2">
    19
   </font>
   Et huic ait: 'Et tu esto super quinque civitates'.
   <font size="2">
    20
   </font>
   Et alter venit, dicens: 'Domine, ecce mina tua, quam habui repositam in sudario;
   <font size="2">
    21
   </font>
   timui enim te, quia homo austerus es: tollis quod non posuisti, et metis quod non seminasti'.
   <font size="2">
    22
   </font>
   Dicit ei: 'De ore tuo te iudico, serve nequam. Sciebas quod ego homo austerus sum, tollens quod non posui, et metens quod non seminavi?
   <font size="2">
    23
   </font>
   Et quare non dedisti pecuniam meam ad mensam, ut ego veniens cum usuris utique exegissem illam?'
   <font size="2">
    24
   </font>
   Et astantibus dixit: 'Auferte ab illo mnam, et date illi qui decem minas habet'.
   <font size="2">
    25
   </font>
   Et dixerunt ei: 'Domine, habet decem minas'.
   <font size="2">
    26
   </font>
   Dico autem vobis, quia omni habenti dabitur, et abundabit; ab eo autem qui non habet, et quod habet auferetur ab eo.
   <font size="2">
    27
   </font>
   Verumtamen inimicos meos illos, qui noluerunt me regnare super se, adducite huc et interficite ante me".
  </p>
  <p>
   <font size="2">
    28
   </font>
   Et his dictis, praecedebat ascendens Ierosolymam.
   <font size="2">
    29
   </font>
   Et factum est, cum appropinquasset ad Bethphage et Bethaniam, ad montem qui vocatur Oliveti, misit duos discipulos suos,
   <font size="2">
    30
   </font>
   dicens: "Ite in castellum quod contra est, in quod introeuntes, invenietis pullum asinae alligatum, cui nemo umquam hominum sedit; solvite illum, et adducite.
   <font size="2">
    31
   </font>
   Et si quis vos interrogaverit: 'Quare solvitis?' sic dicetis ei: 'Quia Dominus operam eius desiderat'."
   <font size="2">
    32
   </font>
   Abierunt autem qui missi erant, et invenerunt, sicut dixit illis, stantem pullum.
   <font size="2">
    33
   </font>
   Solventibus autem illis pullum, dixerunt domini eius ad illos: "Quid solvitis pullum?"
   <font size="2">
    34
   </font>
   At illi dixerunt: "Quia Dominus eum necessarium habet".
   <font size="2">
    35
   </font>
   Et duxerunt illum ad Iesum. Et iacentes vestimenta sua supra pullum, imposuerunt Iesum.
   <font size="2">
    36
   </font>
   Eunte autem illo, substernebant vestimenta sua in via.
   <font size="2">
    37
   </font>
   Et cum appropinquaret iam ad descensum montis Oliveti, coeperunt omnes turbae discipulorum gaudentes laudare Deum voce magna super omnibus, quas viderant, virtutibus,
   <font size="2">
    38
   </font>
   dicentes: "Benedictus, qui venit rex in nomine Domini! Pax in caelo, et gloria in excelsis".
   <font size="2">
    39
   </font>
   Et quidam pharisaeorum de turbis dixerunt ad illum: "Magister, increpa discipulos tuos".
   <font size="2">
    40
   </font>
   Quibus ipse ait: "Dico vobis, quia si hi tacuerint, lapides clamabunt".
  </p>
  <p>
   <font size="2">
    41
   </font>
   Et ut appropinquavit, videns civitatem flevit super illam, dicens:
   <font size="2">
    42
   </font>
   "Si cognovisses et tu, et quidem in hac die tua, quae ad pacem tibi! Nunc autem abscondita sunt ab oculis tuis.
   <font size="2">
    43
   </font>
   Quia venient dies in te, et circumdabunt te inimici tui vallo, et circumdabunt te et coangustabunt te undique
   <font size="2">
    44
   </font>
   et ad terram prosternent te, et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae.
  </p>
  <p>
   <font size="2">
    45
   </font>
   Et ingressus in templum, coepit eicere vendentes in illo et ementes,
   <font size="2">
    46
   </font>
   dicens illis: "Scriptum est: Quia domus mea domus orationis est. Vos autem fecistis illam speluncam latronum".
   <font size="2">
    47
   </font>
   Et erat docens quotidie in templo. Principes autem sacerdotum, et scribae, et princeps plebis quaerebant illum perdere
   <font size="2">
    48
   </font>
   et non inveniebant quid facerent illi. Omnis enim populus suspensus erat, audiens illum.
  </p>
  <p>
   <a name="20">
    [20]
   </a>
   <font size="2">
    1
   </font>
   Et factum est in una dierum, docente illo populum in templo, et evangelizante, convenerunt principes sacerdotum, et scribae cum senioribus,
   <font size="2">
    2
   </font>
   et aiunt dicentes ad illum: "Dic nobis in qua potestate haec facis aut quis est qui dedit tibi hanc potestatem?"
   <font size="2">
    3
   </font>
   Respondens autem Iesus, dixit ad illos: "Interrogabo vos et ego unum verbum. Respondete mihi:
   <font size="2">
    4
   </font>
   baptismus Ioannis de caelo erat, an ex hominibus?"
   <font size="2">
    5
   </font>
   At illi cogitabant intra se, dicentes: "Si dixerimus: 'De caelo,' dicet: 'Quare ergo non credidistis illi?'
   <font size="2">
    6
   </font>
   Si autem dixerimus: 'Ex hominibus,' plebs universa lapidabit nos: certi sunt enim Ioannem prophetam esse".
   <font size="2">
    7
   </font>
   Et responderunt se nescire unde esset.
   <font size="2">
    8
   </font>
   Et Iesus ait illis: "Neque ego dico vobis in qua potestate haec facio."
  </p>
  <p>
   <font size="2">
    9
   </font>
   Coepit autem dicere ad plebem parabolam hanc: "Homo plantavit vineam, et locavit eam colonis et ipse peregre fuit multis temporibus.
   <font size="2">
    10
   </font>
   Et in tempore misit ad cultores servum, ut de fructu vineae darent illi, qui caesum dimiserunt eum inanem.
   <font size="2">
    11
   </font>
   Et addidit alterum servum mittere. Illi autem hunc quoque caedentes, et afficientes contumelia, dimiserunt inanem.
   <font size="2">
    12
   </font>
   Et addidit tertium mittere; qui et illum vulnerantes eiecerunt.
   <font size="2">
    13
   </font>
   Dixit autem dominus vineae: 'Quid faciam? Mittam filium meum dilectum; forsitan, cum hunc viderint, verebuntur'.
   <font size="2">
    14
   </font>
   Quem cum vidissent coloni, cogitaverunt intra se, dicentes: 'Hic est haeres, occidamus illum, ut nostra fiat haereditas'.
   <font size="2">
    15
   </font>
   Et eiectum illum extra vineam, occiderunt. Quid ergo faciet illis dominus vineae?
   <font size="2">
    16
   </font>
   Veniet, et perdet colonos istos, et dabit vineam aliis." Quo audito, dixerunt illi: "Absit".
   <font size="2">
    17
   </font>
   Ille autem aspiciens eos, ait: "Quid est ergo hoc quod scriptum est: Lapidem quem reprobaverunt aedificantes, hic factus est in caput anguli?
   <font size="2">
    18
   </font>
   Omnis qui ceciderit super illum lapidem, conquassabitur; super quem autem ceciderit, comminuet illum."
   <font size="2">
    19
   </font>
   Et quaerebant principes sacerdotum et scribae mittere in illum manus illa hora, et timuerunt populum; cognoverunt enim quod ad ipsos dixerit similitudinem hanc.
  </p>
  <p>
   <font size="2">
    20
   </font>
   Et observantes miserunt insidiatores, qui se iustos simularent, ut caperent eum in sermone, ut traderent illum principatui, et potestati praesidis.
   <font size="2">
    21
   </font>
   Et interrogaverunt eum, dicentes: "Magister, scimus quia recte dicis et doces et non accipis personam, sed viam Dei in veritate doces.
   <font size="2">
    22
   </font>
   Licet nobis tributum dare Caesari, an non?"
   <font size="2">
    23
   </font>
   Considerans autem dolum illorum, dixit ad eos: "Quid me tentatis?
   <font size="2">
    24
   </font>
   ostendite mihi denarium. Cuius habet imaginem et inscriptionem?" Respondentes dixerunt ei: "Caesaris".
   <font size="2">
    25
   </font>
   Et ait illis: "Reddite ergo quae sunt Caesaris, Caesari, et quae sunt Dei, Deo".
   <font size="2">
    26
   </font>
   Et non potuerunt verbum eius reprehendere coram plebe et mirati in responso eius, tacuerunt.
  </p>
  <p>
   <font size="2">
    27
   </font>
   Accesserunt autem quidam sadducaeorum, qui negant esse resurrectionem, et interrogaverunt eum,
   <font size="2">
    28
   </font>
   dicentes: "Magister, Moyses scripsit nobis: Si frater alicuius mortuus fuerit habens uxorem, et hic sine liberis fuerit, ut accipiat eam frater eius uxorem, et suscitet semen fratri suo.
   <font size="2">
    29
   </font>
   Septem ergo fratres erant: et primus accepit uxorem, et mortuus est sine filiis.
   <font size="2">
    30
   </font>
   Et sequens accepit illam, et ipse mortuus est sine filio.
   <font size="2">
    31
   </font>
   Et tertius accepit illam. Similiter et omnes septem, et non reliquerunt semen, et mortui sunt.
   <font size="2">
    32
   </font>
   Novissime omnium mortua est et mulier.
   <font size="2">
    33
   </font>
   In resurrectione ergo, cuius eorum erit uxor? Siquidem septem habuerunt eam uxorem".
   <font size="2">
    34
   </font>
   Et ait illis Iesus: "Filii huius saeculi nubunt, et traduntur ad nuptias;
   <font size="2">
    35
   </font>
   illi vero qui digni habebuntur saeculo illo, et resurrectione ex mortuis, neque nubent, neque ducent uxores.
   <font size="2">
    36
   </font>
   Neque enim ultra mori potuerunt, aequales enim angelis sunt, et filii sunt Dei, cum sint filii resurrectionis.
   <font size="2">
    37
   </font>
   Quia vero resurgant mortui, et Moyses ostendit secus rubum, sicut dicit 'Dominum, Deum Abraham, et Deum Isaac, et Deum Iacob'.
   <font size="2">
    38
   </font>
   Deus autem non est mortuorum, sed vivorum: omnes enim vivunt ei."
   <font size="2">
    39
   </font>
   Respondentes autem quidam scribarum, dixerunt ei: "Magister, bene dixisti".
   <font size="2">
    40
   </font>
   Et amplius non audebant eum quidquam interrogare.
   <font size="2">
    41
   </font>
   Dixit autem ad illos: "Quomodo dicunt Christum filium esse David?
   <font size="2">
    42
   </font>
   Et ipse David dicit in libro Psalmorum: 'Dixit Dominus Domino meo: sede a dextris meis,
   <font size="2">
    43
   </font>
   donec ponam inimicos tuos scabellum pedum tuorum'.
   <font size="2">
    44
   </font>
   David ergo Dominum illum vocat; et quomodo filius eius est?"
  </p>
  <p>
   <font size="2">
    45
   </font>
   Audiente autem omni populo, dixit discipulis suis:
   <font size="2">
    46
   </font>
   "Attendite a scribis, qui volunt ambulare in stolis, et amant salutationes in foro, et primas cathedras in synagogis, et primos discubitus in conviviis,
   <font size="2">
    47
   </font>
   qui devorant domos viduarum, simulantes longam orationem. Hi accipient damnationem maiorem."
  </p>
  <p>
   <a name="21">
    [21]
   </a>
   <font size="2">
    1
   </font>
   Respiciens autem, vidit eos, qui mittebant munera sua in gazophylacium, divites.
   <font size="2">
    2
   </font>
   Vidit autem et quamdam viduam pauperculam mittentem aera minuta duo.
   <font size="2">
    3
   </font>
   Et dixit: "Vere dico vobis, quia vidua haec pauper plus quam omnes misit.
   <font size="2">
    4
   </font>
   Nam omnes hi ex abundanti sibi miserunt in munera Dei; haec autem ex eo quod deest illi, omnem victum suum quem habuit, misit".
  </p>
  <p>
   <font size="2">
    5
   </font>
   Et quibusdam dicentibus de templo quod bonis lapidibus et donis ornatum esset, dixit:
   <font size="2">
    6
   </font>
   "Haec quae videtis, venient dies in quibus non relinquetur lapis super lapidem, qui non destruatur".
  </p>
  <p>
   <font size="2">
    7
   </font>
   Interrogaverunt autem illum, dicentes: "Praeceptor, quando haec erunt, et quod signum cum fieri incipient?"
   <font size="2">
    8
   </font>
   Qui dixit: "Videte ne seducamini. Multi enim venient in nomine meo, dicentes quia 'ego sum' et 'tempus appropinquavit'. Nolite ergo ire post eos.
   <font size="2">
    9
   </font>
   Cum autem audieritis proelia et seditiones, nolite terreri; oportet primum haec fieri, sed nondum statim finis".
   <font size="2">
    10
   </font>
   Tunc dicebat illis: "Surget gens contra gentem, et regnum adversus regnum.
   <font size="2">
    11
   </font>
   Et terraemotus magni erunt per loca, et pestilentiae, et fames, terroresque de caelo, et signa magna erunt.
   <font size="2">
    12
   </font>
   Sed ante haec omnia inicient vobis manus suas, et persequentur tradentes in synagogas et custodias, trahentes ad reges et praesides propter nomen meum;
   <font size="2">
    13
   </font>
   continget autem vobis in testimonium.
   <font size="2">
    14
   </font>
   Ponite ergo in cordibus vestris non praemeditari quemadmodum respondeatis;
   <font size="2">
    15
   </font>
   ego enim dabo vobis os et sapientiam, cui non poterunt resistere et contradicere omnes adversarii vestri.
   <font size="2">
    16
   </font>
   Trademini autem a parentibus, et fratribus, et cognatis, et amicis, et morte afficient ex vobis,
   <font size="2">
    17
   </font>
   et eritis odio omnibus propter nomen meum.
   <font size="2">
    18
   </font>
   Et capillus de capite vestro non peribit.
   <font size="2">
    19
   </font>
   In patientia vestra possidebitis animas vestras.
  </p>
  <p>
   <font size="2">
    20
   </font>
   Cum autem videritis circumdari ab exercitu Ierusalem, tunc scitote quia appropinquavit desolatio eius.
   <font size="2">
    21
   </font>
   Tunc, qui in Iudaea sunt, fugiant ad montes, et qui in medio eius, discedant; et qui in regionibus, non intrent in eam.
   <font size="2">
    22
   </font>
   Quia dies ultionis hi sunt, ut impleantur omnia quae scripta sunt.
   <font size="2">
    23
   </font>
   Vae autem praegnantibus et nutrientibus in illis diebus! Erit enim pressura magna super terram, et ira populo huic.
   <font size="2">
    24
   </font>
   Et cadent in ore gladii, et captivi ducentur in omnes gentes, et Ierusalem calcabitur a gentibus, donec impleantur tempora nationum.
  </p>
  <p>
   <font size="2">
    25
   </font>
   Et erunt signa in sole et luna et stellis, et in terris pressura gentium prae confusione sonitus maris, et fluctuum,
   <font size="2">
    26
   </font>
   arescentibus hominibus prae timore, et exspectatione, quae supervenient universo orbi, nam virtutes caelorum movebuntur.
   <font size="2">
    27
   </font>
   Et tunc videbunt Filium hominis venientem in nube cum potestate magna et maiestate.
   <font size="2">
    28
   </font>
   His autem fieri incipientibus, respicite, et levate capita vestra, quoniam appropinquat redemptio vestra."
  </p>
  <p>
   <font size="2">
    29
   </font>
   Et dixit illis similitudinem: "Videte ficulneam, et omnes arbores:
   <font size="2">
    30
   </font>
   cum producunt iam ex se fructum, scitis quoniam prope est aestas.
   <font size="2">
    31
   </font>
   Ita et vos, cum videritis haec fieri, scitote quoniam prope est regnum Dei.
   <font size="2">
    32
   </font>
   Amen dico vobis, quia non praeteribit generatio haec, donec omnia fiant.
   <font size="2">
    33
   </font>
   Caelum et terra transibunt, verba autem mea non transibunt.
  </p>
  <p>
   <font size="2">
    34
   </font>
   Attendite autem vobis, ne forte graventur corda vestra in crapula, et ebrietate, et curis huius vitae, et superveniat in vos repentina dies illa;
   <font size="2">
    35
   </font>
   tamquam laqueus enim superveniet in omnes qui sedent super faciem omnis terrae.
   <font size="2">
    36
   </font>
   Vigilate itaque, omni tempore orantes, ut digni habeamini fugere ista omnia quae futura sunt, et stare ante Filium hominis."
  </p>
  <p>
   <font size="2">
    37
   </font>
   Erat autem diebus docens in templo, noctibus vero exiens, morabatur in monte qui vocatur Oliveti.
   <font size="2">
    38
   </font>
   Et omnis populus manicabat ad eum in templo audire eum.
  </p>
  <p>
   <a name="22">
    [22]
   </a>
   <font size="2">
    1
   </font>
   Appropinquat autem dies festus Azymorum, qui dicitur Pascha.
   <font size="2">
    2
   </font>
   Et quaerebant principes sacerdotum, et scribae, quomodo Iesum interficerent; timebant vero plebem.
  </p>
  <p>
   <font size="2">
    3
   </font>
   Intravit autem Satanas in Iudam, qui cognominabatur Iscariotes, unum de duodecim;
   <font size="2">
    4
   </font>
   et abiit, et locutus est cum principibus sacerdotum, et magistratibus, quemadmodum illum traderet eis.
   <font size="2">
    5
   </font>
   Et gavisi sunt, et pacti sunt pecuniam illi dare.
   <font size="2">
    6
   </font>
   Et spopondit, et quaerebat opportunitatem ut traderet illum sine turbis.
  </p>
  <p>
   <font size="2">
    7
   </font>
   Venit autem dies Azymorum, in qua necesse erat occidi pascha.
   <font size="2">
    8
   </font>
   Et misit Petrum et Ioannem, dicens: "Euntes parate nobis pascha, ut manducemus."
   <font size="2">
    9
   </font>
   At illi dixerunt: "Ubi vis paremus?"
   <font size="2">
    10
   </font>
   Et dixit ad eos: "Ecce introeuntibus vobis in civitatem occurret vobis homo quidam amphoram aquae portans; sequimini eum in domum, in quam intrat,
   <font size="2">
    11
   </font>
   et dicetis patrifamilias domus: "Dicit tibi Magister: 'Ubi est diversorium, ubi pascha cum discipulis meis manducem?'
   <font size="2">
    12
   </font>
   Et ipse ostendet vobis cenaculum magnum stratum, et ibi parate."
   <font size="2">
    13
   </font>
   Euntes autem invenerunt sicut dixit illis, et paraverunt Pascha.
  </p>
  <p>
   <font size="2">
    14
   </font>
   Et cum facta esset hora, discubuit, et duodecim apostoli cum eo.
   <font size="2">
    15
   </font>
   Et ait illis: "Desiderio desideravi hoc pascha manducare vobiscum, antequam patiar.
   <font size="2">
    16
   </font>
   Dico enim vobis, quia ex hoc non manducabo illud, donec impleatur in regno Dei."
   <font size="2">
    17
   </font>
   Et accepto calice gratias egit, et dixit: "Accipite, et dividite inter vos.
   <font size="2">
    18
   </font>
   Dico enim vobis quod non bibam de generatione vitis donec regnum Dei veniat."
   <font size="2">
    19
   </font>
   Et accepto pane gratias egit, et fregit, et dedit eis, dicens: "Hoc est corpus meum, quod pro vobis datur. Hoc facite in meam commemorationem."
   <font size="2">
    20
   </font>
   Similiter et calicem, postquam coenavit, dicens: "Hic est calix novum testamentum in sanguine meo, qui pro vobis fundetur.
   <font size="2">
    21
   </font>
   Verumtamen ecce manus tradentis me, mecum est in mensa.
   <font size="2">
    22
   </font>
   Et quidem Filius hominis, secundum quod definitum est, vadit; verumtamen vae homini illi per quem tradetur!"
   <font size="2">
    23
   </font>
   Et ipsi coeperunt quaerere inter se quis esset ex eis qui hoc facturus esset.
  </p>
  <p>
   <font size="2">
    24
   </font>
   Facta est autem et contentio inter eos, quis eorum videretur esse maior.
   <font size="2">
    25
   </font>
   Dixit autem eis: "Reges gentium dominantur eorum et, qui potestatem habent super eos, benefici vocantur.
   <font size="2">
    26
   </font>
   Vos autem non sic, sed qui maior est in vobis, fiat sicut minor, et qui praecessor est, sicut ministrator.
   <font size="2">
    27
   </font>
   Nam quis maior est: qui recumbit, an qui ministrat? Nonne qui recumbit? Ego autem in medio vestrum sum, sicut qui ministrat.
   <font size="2">
    28
   </font>
   Vos autem estis, qui permansistis mecum in tentationibus meis.
   <font size="2">
    29
   </font>
   Et ego dispono vobis sicut disposuit mihi Pater meus regnum,
   <font size="2">
    30
   </font>
   ut edatis et bibatis super mensam meam in regno meo, et sedeatis super thronos iudicantes duodecim tribus Israel."
  </p>
  <p>
   <font size="2">
    31
   </font>
   Ait autem Dominus: "Simon, Simon, ecce Satanas expetivit vos ut cribraret sicut triticum;
   <font size="2">
    32
   </font>
   ego autem rogavi pro te, ut non deficiat fides tua. Et tu aliquando conversus, confirma fratres tuos."
   <font size="2">
    33
   </font>
   Qui dixit ei: "Domine, tecum paratus sum et in carcerem et in mortem ire."
   <font size="2">
    34
   </font>
   At ille dixit: "Dico tibi, Petre, non cantabit hodie gallus, donec ter abneges nosse me."
  </p>
  <p>
   Et dixit eis:
   <font size="2">
    35
   </font>
   "Quando misi vos sine sacculo, et pera, et calceamentis, numquid aliquid defuit vobis?"
   <font size="2">
    36
   </font>
   At illi dixerunt: "Nihil." Dixit ergo eis: "Sed nunc qui habet sacculum, tollat, similiter et peram; et qui non habet, vendat tunicam suam et emat gladium.
   <font size="2">
    37
   </font>
   Dico enim vobis, quoniam adhuc hoc quod scriptum est, oportet impleri in me: 'Et cum iniquis deputatus est.' Etenim ea quae sunt de me finem habent."
   <font size="2">
    38
   </font>
   At illi dixerunt: "Domine, ecce duo gladii hic."" At ille dixit eis: "Satis est."
  </p>
  <p>
   <font size="2">
    39
   </font>
   Et egressus ibat secundum consuetudinem in monte Olivarum. Secuti sunt autem illum et discipuli.
   <font size="2">
    40
   </font>
   Et cum pervenisset ad locum, dixit illis: "Orate ne intretis in tentationem."
   <font size="2">
    41
   </font>
   Et ipse avulsus est ab eis quantum iactus est lapidis, et positis genibus, orabat,
   <font size="2">
    42
   </font>
   dicens: "Pater, si vis, transfer calicem istum a me; verumtamen non mea voluntas, sed tua fiat."
   <font size="2">
    43
   </font>
   Apparuit autem illi angelus de caelo, confortans eum. Et factus in agonia, prolixius orabat.
   <font size="2">
    44
   </font>
   Et factus est sudor eius sicut guttae sanguinis decurrentis in terram.
   <font size="2">
    45
   </font>
   Et cum surrexisset ab oratione et venisset ad discipulos suos, invenit eos dormientes prae tristitia.
   <font size="2">
    46
   </font>
   Et ait illis: "Quid dormitis? Surgite, orate, ne intretis in tentationem."
  </p>
  <p>
   <font size="2">
    47
   </font>
   Adhuc eo loquente, ecce turba, et qui vocabatur Iudas, unus de duodecim, antecedebat eos, et appropinquavit Iesu ut oscularetur eum.
   <font size="2">
    48
   </font>
   Iesus autem dixit illi: "Iuda, osculo Filium hominis tradis?"
   <font size="2">
    49
   </font>
   Videntes autem hi qui circa ipsum erant, quod futurum erat, dixerunt ei: "Domine, si percutimus in gladio?"
   <font size="2">
    50
   </font>
   Et percussit unus ex illis servum principis sacerdotum, et amputavit auriculam eius dexteram.
   <font size="2">
    51
   </font>
   Respondens autem Iesus, ait: "Sinite usque huc." Et cum tetigisset auriculam eius, sanavit eum.
   <font size="2">
    52
   </font>
   Dixit autem Iesus ad eos qui venerant ad se principes sacerdotum, et magistratus templi, et seniores: "Quasi ad latronem existis cum gladiis et fustibus?
   <font size="2">
    53
   </font>
   Cum quotidie vobiscum fuerim in templo, non extendistis manus in me; sed haec est hora vestra, et potestas tenebrarum."
  </p>
  <p>
   <font size="2">
    54
   </font>
   Comprehendentes autem eum, duxerunt ad domum principis sacerdotum. Petrus vero sequebatur a longe.
   <font size="2">
    55
   </font>
   Accenso autem igne in medio atrii et circumsedentibus illis, erat Petrus in medio eorum.
   <font size="2">
    56
   </font>
   Quem cum vidisset ancilla quaedam sedentem ad lumen, et eum fuisset intuita, dixit: "Et hic cum illo erat."
   <font size="2">
    57
   </font>
   At ille negavit eum, dicens: "Mulier, non novi illum."
   <font size="2">
    58
   </font>
   Et post pusillum alius videns eum, dixit: "Et tu de illis es." Petrus vero ait: "O homo, non sum."
   <font size="2">
    59
   </font>
   Et intervallo facto quasi horae unius, alius quidam affirmabat, dicens: "Vere et hic cum illo erat, nam et Galilaeus est."
   <font size="2">
    60
   </font>
   Et ait Petrus: "Homo, nescio quid dicis." Et continuo, adhuc illo loquente, cantavit gallus.
   <font size="2">
    61
   </font>
   Et conversus Dominus respexit Petrum, et recordatus est Petrus verbi Domini, sicut dixerat: "Quia priusquam gallus cantet, ter me negabis."
   <font size="2">
    62
   </font>
   Et egressus foras Petrus flevit amare.
  </p>
  <p>
   <font size="2">
    63
   </font>
   Et viri, qui tenebant illum, illudebant ei, caedentes.
   <font size="2">
    64
   </font>
   Et velaverunt eum, et percutiebant faciem eius et interrogabant eum, dicentes: "Prophetiza, quis est, qui te percussit?"
   <font size="2">
    65
   </font>
   Et alia multa blasphemantes dicebant in eum.
  </p>
  <p>
   <font size="2">
    66
   </font>
   Et ut factus est dies, convenerunt seniores plebis, et principes sacerdotum, et scribae, et duxerunt illum in concilium suum, dicentes: "Si tu es Christus, dic nobis."
   <font size="2">
    67
   </font>
   Et ait illis: "Si vobis dixero, non credetis mihi;
   <font size="2">
    68
   </font>
   si autem et interrogavero, non respondebitis mihi, neque dimittetis.
   <font size="2">
    69
   </font>
   Ex hoc autem erit Filius hominis sedens a dextris virtutis Dei."
   <font size="2">
    70
   </font>
   Dixerunt autem omnes: "Tu ergo es Filius Dei?" Qui ait: "Vos dicitis quia ego sum."
   <font size="2">
    71
   </font>
   At illi dixerunt: "Quid adhuc desideramus testimonium? Ipsi enim audivimus de ore eius."
  </p>
  <p>
   <a name="23">
    [23]
   </a>
   <font size="2">
    1
   </font>
   Et surgens omnis multitudo eorum, duxerunt illum ad Pilatum.
   <font size="2">
    2
   </font>
   Coeperunt autem illum accusare, dicentes: "Hunc invenimus subvertentem gentem nostram, et prohibentem tributa dare Caesari, et dicentem se Christum regem esse".
   <font size="2">
    3
   </font>
   Pilatus autem interrogavit eum, dicens: "Tu es rex Iudaeorum?" At ille respondens ait: "Tu dicis."
   <font size="2">
    4
   </font>
   Ait autem Pilatus ad principes sacerdotum et turbas: "Nihil invenio causae in hoc homine."
   <font size="2">
    5
   </font>
   At illi invalescebant, dicentes: "Commovet populum docens per universam Iudaeam, incipiens a Galilaea usque huc."
  </p>
  <p>
   <font size="2">
    6
   </font>
   Pilatus autem audiens Galilaeam, interrogavit si homo Galilaeus esset.
   <font size="2">
    7
   </font>
   Et ut cognovit quod de Herodis potestate esset, remisit eum ad Herodem, qui et ipse Ierosolymis erat illis diebus.
   <font size="2">
    8
   </font>
   Herodes autem viso Iesu, gavisus est valde. Erat enim cupiens ex multo tempore videre eum, eo quod audierat multa de eo, et sperabat signum aliquod videre ab eo fieri.
   <font size="2">
    9
   </font>
   Interrogabat autem eum multis sermonibus. At ipse nihil illi respondebat.
   <font size="2">
    10
   </font>
   Stabant autem principes sacerdotum et scribae constanter accusantes eum.
   <font size="2">
    11
   </font>
   Sprevit autem illum Herodes cum exercitu suo et illusit indutum veste alba, et remisit ad Pilatum.
   <font size="2">
    12
   </font>
   Et facti sunt amici Herodes et Pilatus in ipsa die, nam antea inimici erant ad invicem.
  </p>
  <p>
   <font size="2">
    13
   </font>
   Pilatus autem, convocatis principibus sacerdotum, et magistratibus, et plebe,
   <font size="2">
    14
   </font>
   dixit ad illos: "Obtulistis mihi hunc hominem, quasi avertentem populum, et ecce ego coram vobis interrogans, nullam causam inveni in homine isto ex his in quibus eum accusatis.
   <font size="2">
    15
   </font>
   Sed neque Herodes, nam remisi vos ad illum, et ecce nihil dignum morte actum est ei.
   <font size="2">
    16
   </font>
   Emendatum ergo illum dimittam."
   <font size="2">
    17
   </font>
   Necesse autem habebat dimittere eis per diem festum unum.
   <font size="2">
    18
   </font>
   Exclamavit autem simul universa turba, dicens: "Tolle hunc, et dimitte nobis Barabbam,"
   <font size="2">
    19
   </font>
   qui erat propter seditionem quamdam factam in civitate et homicidium missus in carcerem.
   <font size="2">
    20
   </font>
   Iterum autem Pilatus locutus est ad eos, volens dimittere Iesum.
   <font size="2">
    21
   </font>
   At illi succlamabant, dicentes: "Crucifige, crucifige eum."
   <font size="2">
    22
   </font>
   Ille autem tertio dixit ad illos: "Quid enim mali fecit iste? Nullam causam mortis invenio in eo; corripiam ergo illum et dimittam."
   <font size="2">
    23
   </font>
   At illi instabant vocibus magnis postulantes ut crucifigeretur, et invalescebant voces eorum.
   <font size="2">
    24
   </font>
   Et Pilatus adiudicavit fieri petitionem eorum.
   <font size="2">
    25
   </font>
   Dimisit autem illis eum qui propter homicidium et seditionem missus fuerat in carcerem, quem petebant, Iesum vero tradidit voluntati eorum.
  </p>
  <p>
   <font size="2">
    26
   </font>
   Et cum ducerent eum, apprehenderunt Simonem quemdam Cyrenensem venientem de villa et imposuerunt illi crucem portare post Iesum.
   <font size="2">
    27
   </font>
   Sequebatur autem illum multa turba populi et mulierum, quae plangebant et lamentabantur eum.
   <font size="2">
    28
   </font>
   Conversus autem ad illas Iesus, dixit: "Filiae Ierusalem, nolite flere super me, sed super vos ipsas flete et super filios vestros.
   <font size="2">
    29
   </font>
   Quoniam ecce venient dies in quibus dicent: 'Beatae steriles, et ventres qui non genuerunt, et ubera quae non lactaverunt.'
   <font size="2">
    30
   </font>
   Tunc incipient dicere montibus: 'Cadite super nos; et collibus, Operite nos.
   <font size="2">
    31
   </font>
   Quia si in viridi ligno haec faciunt, in arido quid fiet?"
  </p>
  <p>
   <font size="2">
    32
   </font>
   Ducebantur autem et alii duo nequam cum eo, ut interficerentur.
  </p>
  <p>
   <font size="2">
    33
   </font>
   Et postquam venerunt in locum qui vocatur Calvariae, ibi crucifixerunt eum et latrones, unum a dextris, et alterum a sinistris.
   <font size="2">
    34
   </font>
   Iesus autem dicebat: "Pater, dimitte illis, non enim sciunt quid faciunt." Dividentes vero vestimenta eius, miserunt sortes.
   <font size="2">
    35
   </font>
   Et stabat populus spectans, et deridebant eum principes cum eis, dicentes: "Alios salvos fecit, se salvum faciat, si hic est Christus Dei electus."
   <font size="2">
    36
   </font>
   Illudebant autem ei et milites accedentes, et acetum offerentes ei,
   <font size="2">
    37
   </font>
   et dicentes: "Si tu es rex Iudaeorum, salvum te fac."
   <font size="2">
    38
   </font>
   Erat autem et superscriptio scripta super eum litteris graecis, et latinis, et hebraicis: "Hic est rex Iudaeorum."
  </p>
  <p>
   <font size="2">
    39
   </font>
   Unus autem de his, qui pendebant, latronibus, blasphemabat eum, dicens: "Si tu es Christus, salvum fac temetipsum et nos."
   <font size="2">
    40
   </font>
   Respondens autem alter increpabat eum, dicens: "Neque tu times Deum, quod in eadem damnatione es.
   <font size="2">
    41
   </font>
   Et nos quidem iuste, nam digna factis recipimus, hic vero nihil mali gessit."
   <font size="2">
    42
   </font>
   Et dicebat ad Iesum: "Domine, memento mei cum veneris in regnum tuum."
   <font size="2">
    43
   </font>
   Et dixit illi Iesus: Amen dico tibi: "Hodie mecum eris in paradiso."
  </p>
  <p>
   <font size="2">
    44
   </font>
   Erat autem fere hora sexta, et tenebrae factae sunt in universam terram usque ad horam nonam.
   <font size="2">
    45
   </font>
   Et obscuratus est sol, et velum templi scissum est medium.
   <font size="2">
    46
   </font>
   Et clamans voce magna Iesus ait: "Pater, in manus tuas commendo spiritum meum." Et haec dicens, expiravit.
   <font size="2">
    47
   </font>
   Videns autem centurio quod factum fuerat, glorificavit Deum, dicens: "Vere hic homo iustus erat."
   <font size="2">
    48
   </font>
   Et omnis turba eorum, qui simul aderant ad spectaculum istud, et videbant, quae fiebant, percutientes pectora sua revertebantur.
   <font size="2">
    49
   </font>
   Stabant autem omnes noti eius a longe, et mulieres, quae secutae eum erant a Galilaea, haec videntes.
  </p>
  <p>
   <font size="2">
    50
   </font>
   Et ecce vir nomine Ioseph, qui erat decurio, vir bonus et iustus
   <font size="2">
    51
   </font>
   – hic non consenserat consilio, et actibus eorum – ab Arimathaea civitate Iudaeae, qui exspectabat et ipse regnum Dei;
   <font size="2">
    52
   </font>
   hic accessit ad Pilatum et petiit corpus Iesu
   <font size="2">
    53
   </font>
   et depositum involvit sindone, et posuit eum in monumento exciso, in quo nondum quisquam positus fuerat.
   <font size="2">
    54
   </font>
   Et dies erat Parasceves, et sabbatum illucescebat.
   <font size="2">
    55
   </font>
   Subsecutae autem mulieres, quae cum eo venerant de Galilaea, viderunt monumentum, et quemadmodum positum erat corpus eius.
   <font size="2">
    56
   </font>
   Et revertentes paraverunt aromata, et unguenta: et sabbato quidem siluerunt secundum mandatum.
  </p>
  <p>
   <a name="24">
    [24]
   </a>
   <font size="2">
    1
   </font>
   Una autem sabbati valde diluculo venerunt ad monumentum, portantes quae paraverant aromata.
   <font size="2">
    2
   </font>
   Et invenerunt lapidem revolutum a monumento.
   <font size="2">
    3
   </font>
   Et ingressae non invenerunt corpus Domini Iesu.
   <font size="2">
    4
   </font>
   Et factum est, dum mente consternatae essent de isto, ecce duo viri steterunt secus illas in veste fulgenti.
   <font size="2">
    5
   </font>
   Cum timerent autem, et declinarent vultum in terram, dixerunt ad illas: "Quid quaeritis viventem cum mortuis?
   <font size="2">
    6
   </font>
   Non est hic, sed surrexit. Recordamini qualiter locutus est vobis, cum adhuc in Galilaea esset,
   <font size="2">
    7
   </font>
   dicens: 'Oportet Filium hominis tradi in manus hominum peccatorum, et crucifigi, et die tertia resurgere.'
   <font size="2">
    8
   </font>
   Et recordatae sunt verborum eius.
   <font size="2">
    9
   </font>
   Et regressae a monumento nuntiaverunt haec omnia illis undecim, et ceteris omnibus.
   <font size="2">
    10
   </font>
   Erat autem Maria Magdalene, et Ioanna, et Maria Iacobi, et ceterae quae cum eis erant, quae dicebant ad apostolos haec.
   <font size="2">
    11
   </font>
   Et visa sunt ante illos sicut deliramentum verba ista, et non crediderunt illis.
   <font size="2">
    12
   </font>
   Petrus autem surgens cucurrit ad monumentum et procumbens vidit linteamina sola posita, et abiit secum mirans quod factum fuerat.
  </p>
  <p>
   <font size="2">
    13
   </font>
   Et ecce duo ex illis ibant ipsa die in castellum, quod erat in spatio stadiorum sexaginta ab Ierusalem, nomine Emmaus.
   <font size="2">
    14
   </font>
   Et ipsi loquebantur ad invicem de his omnibus quae acciderant.
   <font size="2">
    15
   </font>
   Et factum est, dum fabularentur, et secum quaererent, et ipse Iesus appropinquans ibat cum illis;
   <font size="2">
    16
   </font>
   oculi autem illorum tenebantur ne eum agnoscerent.
   <font size="2">
    17
   </font>
   Et ait ad illos: "Qui sunt hi sermones, quos confertis ad invicem ambulantes, et estis tristes?"
   <font size="2">
    18
   </font>
   Et respondens unus, cui nomen Cleophas, dixit ei: "Tu solus peregrinus es in Ierusalem, et non cognovisti quae facta sunt in illa his diebus?"
   <font size="2">
    19
   </font>
   Quibus ille dixit: "Quae?" Et dixerunt: "De Iesu Nazareno, qui fuit vir propheta, potens in opere et sermone coram Deo et omni populo,
   <font size="2">
    20
   </font>
   et quomodo eum tradiderunt summi sacerdotes et principes nostri in damnationem mortis, et crucifixerunt eum.
   <font size="2">
    21
   </font>
   Nos autem sperabamus quia ipse esset redempturus Israel; et nunc super haec omnia, tertia dies est hodie quod haec facta sunt.
   <font size="2">
    22
   </font>
   Sed et mulieres quaedam ex nostris terruerunt nos, quae ante lucem fuerunt ad monumentum,
   <font size="2">
    23
   </font>
   et non invento corpore eius, venerunt, dicentes se etiam visionem angelorum vidisse, qui dicunt eum vivere.
   <font size="2">
    24
   </font>
   Et abierunt quidam ex nostris ad monumentum et ita invenerunt sicut mulieres dixerunt, ipsum vero non invenerunt.
   <font size="2">
    25
   </font>
   Et ipse dixit ad eos: "O stulti, et tardi corde ad credendum in omnibus quae locuti sunt prophetae!
   <font size="2">
    26
   </font>
   Nonne haec oportuit pati Christum, et ita intrare in gloriam suam?
   <font size="2">
    27
   </font>
   Et incipiens a Moyse, et omnibus prophetis, interpretabatur illis in omnibus scripturis quae de ipso erant."
  </p>
  <p>
   <font size="2">
    28
   </font>
   Et appropinquaverunt castello quo ibant, et ipse se finxit longius ire.
   <font size="2">
    29
   </font>
   Et coegerunt illum, dicentes: "Mane nobiscum, quoniam advesperascit, et inclinata est iam dies." Et intravit cum illis.
   <font size="2">
    30
   </font>
   Et factum est, dum recumberet cum eis, accepit panem, et benedixit, ac fregit, et porrigebat illis.
   <font size="2">
    31
   </font>
   Et aperti sunt oculi eorum, et cognoverunt eum; et ipse evanuit ex oculis eorum.
   <font size="2">
    32
   </font>
   Et dixerunt ad invicem: "Nonne cor nostrum ardens erat in nobis dum loqueretur in via, et aperiret nobis Scripturas?"
   <font size="2">
    33
   </font>
   Et surgentes eadem hora regressi sunt in Ierusalem et invenerunt congregatos undecim, et eos qui cum illis erant,
   <font size="2">
    34
   </font>
   dicentes: "Surrexit Dominus vere, et apparuit Simoni.
   <font size="2">
    35
   </font>
   Et ipsi narrabant quae gesta erant in via, et quomodo cognoverunt eum in fractione panis.
  </p>
  <p>
   <font size="2">
    36
   </font>
   Dum autem haec loquuntur, stetit Iesus in medio eorum, et dicit eis: "Pax vobis; ego sum, nolite timere."
   <font size="2">
    37
   </font>
   Conturbati vero et conterriti, existimabant se spiritum videre.
   <font size="2">
    38
   </font>
   Et dixit eis: "Quid turbati estis, et cogitationes ascendunt in corda vestra?
   <font size="2">
    39
   </font>
   Videte manus meas, et pedes, quia ego ipse sum; palpate et videte, quia spiritus carnem et ossa non habet, sicut me videtis habere."
   <font size="2">
    40
   </font>
   Et cum hoc dixisset, ostendit eis manus et pedes.
   <font size="2">
    41
   </font>
   Adhuc autem illis non credentibus, et mirantibus prae gaudio, dixit: "Habetis hic aliquid quod manducetur?"
   <font size="2">
    42
   </font>
   At illi obtulerunt ei partem piscis assi et favum mellis.
   <font size="2">
    43
   </font>
   Et cum manducasset coram eis, sumens reliquias dedit eis.
  </p>
  <p>
   <font size="2">
    44
   </font>
   Et dixit ad eos: "Haec sunt verba quae locutus sum ad vos cum adhuc essem vobiscum, quoniam necesse est impleri omnia quae scripta sunt in lege Moysi, et prophetis, et Psalmis de me."
   <font size="2">
    45
   </font>
   Tunc aperuit illis sensum ut intelligerent Scripturas,
   <font size="2">
    46
   </font>
   et dixit eis: "Sic scriptum est, et sic oportebat Christum pati, et resurgere a mortuis tertia die,
   <font size="2">
    47
   </font>
   et praedicari in nomine eius paenitentiam, et remissionem peccatorum in omnes gentes, incipientibus ab Ierosolyma.
   <font size="2">
    48
   </font>
   Vos autem testes estis horum.
   <font size="2">
    49
   </font>
   Et ego mitto promissum Patris mei in vos; vos autem sedete in civitate, quoadusque induamini virtute ex alto."
  </p>
  <p>
   <font size="2">
    50
   </font>
   Eduxit autem eos foras in Bethaniam, et elevatis manibus suis benedixit eis.
   <font size="2">
    51
   </font>
   Et factum est, dum benediceret illis, recessit ab eis, et ferebatur in caelum.
   <font size="2">
    52
   </font>
   Et ipsi adorantes regressi sunt in Ierusalem cum gaudio magno
   <font size="2">
    53
   </font>
   et erant semper in templo, laudantes et benedicentes Deum. Amen.
  </p>
  <p class="border">
  </p>
 </body>
</div>