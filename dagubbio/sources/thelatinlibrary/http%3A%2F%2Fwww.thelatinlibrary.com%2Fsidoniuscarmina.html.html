<div>
 Sidonius: Carmina
 <body>
  <p class="pagehead">
   GAI SOLLII APOLLINARIS SIDONII CARMINA
  </p>
  <center>
   <h2 class="date">
    Recensuit et emendavit Christianus Luetjohann
        Berolini MDCCCLXXXVII
   </h2>
  </center>
  <p class="smallborder">
  </p>
  <p class="margin">
  </p>
  <p class="smallborder">
  </p>
  <p>
   <b>
    <a name="1">
    </a>
    CARMEN I
   </b>
  </p>
  <p>
   PRAEFATIO IN PANEGYRICUM DICTUM ANTHEMIO AUGUSTO BIS CONSULI.
  </p>
  <p>
   Cum iuvenem super astra Iovem natura locaret
            susciperetque novus regna vetusta deus,
      certavere suum venerari numina numen
            disparibusque modis par cecinere sophos.
      Mars clangente tuba patris praeconia dixit
   <font size="2">
    5
   </font>
   laudavitque sono fulmina fulmineo;
      Arcas et Arcitenens fidibus strepuere sonoris,
            doctior hic citharae pulsibus, ille lyrae;
      Castalidumque chorus vario modulamine plausit,
            carminibus, cannis, pollice, voce, pede.
   <font size="2">
    10
   </font>
   sed post caelicolas etiam mediocria fertur
            cantica semideum sustinuisse deus.
      tunc Faunis Dryades Satyrisque Mimallones aptae
            fuderunt lepidum, rustica turba, melos.
      alta cicuticines liquerunt Maenala Panes
   <font size="2">
    15
   </font>
   postque chelyn placuit fistula rauca Iovi.
      hos inter Chiron, ad plectra sonantia saltans,
            flexit inepta sui membra facetus equi;
      semivir audiri meruit meruitque placere,
            quamvis hinnitum, dum canit, ille daret.
   <font size="2">
    20
   </font>
   ergo sacrum dives et pauper lingua litabat
            summaque tunc voti victima cantus erat.
      sic nos, o Caesar, nostri spes maxima saecli,
            post magnos proceres parvula tura damus,
      audacter docto coram Victore canentes,
   <font size="2">
    25
   </font>
   aut Phoebi aut vestro qui solet ore loqui;
      qui licet aeterna sit vobis quaestor in aula,
            aeternum nobis ille magister erit.
      ergo colat variae te, princeps, hostia linguae;
            nam nova templa tibi pectora nostra facis.
   <font size="2">
    30
   </font>
  </p>
  <p>
   <a name="2">
   </a>
   <b>
    CARMEN II
   </b>
  </p>
  <p>
   PANEGYRICUS.
  </p>
  <p>
   Auspicio et numero fasces, Auguste, secundos
      erige et effulgens trabealis mole metalli
      annum pande novum consul vetus, ac sine fastu
      scribere bis fastis; quamquam diademate erinem
      fastigatus eas umerosque ex more priorum
   <font size="2">
    5
   </font>
   includat Sarrana chlamys, te picta togarum
      purpura plus capiat, quia res est semper ab aevo
      rara frequens consul. tuque o cui laurea, Iane,
      annua debetur, religa torpore soluto
      quavis fronde comas, subita nec luce pavescạs
   <font size="2">
    10
   </font>
   principis aut rerum credas elementa moveri.
      nil natura novat: sol hic quoque venit ab ortu.
      hic est, o proceres, petiit quem Romula virtus
      et quem vester amor; cui se ceu victa procellis
      atque carens rectore ratis res publica fractam
   <font size="2">
    15
   </font>
   intulit, ut digno melius flectenda magistro,
      ne tempestates, ne te, pirata, timeret.
      te prece ruricola expetiit, te foedere iunctus
      adsensu, te castra tubis, te curia plausu,
      te punctis scripsere tribus collegaque misit
   <font size="2">
    20
   </font>
   te nobis regnumque tibi; suffragia tot sunt
      quanta legit mundus. fateor, trepidavimus omnes,
      ne vellet collega pius permittere voto
      publica vota tuo. credet Ventura propago:
      in nos ut possint, princeps, sic cuncta licere,
   <font size="2">
    25
   </font>
   de te non totum licuit tibi. facta priorum
      exsuperas, Auguste Leo; nam regna super stat
      qui regnare iubet: melius res publica vestra
      nunc erit una magis, quae sic est facta duorum.
      salve, sceptrorum columen, regina Orientis,
   <font size="2">
    30
   </font>
   orbis Roma tui, rerum mihi principe misso
      iam non Eoo solum veneranda Quiriti,
      imperii sedes, sed plus pretiosa, quod extas
      imperii genetrix. Rhodopen quae portat et Haemum,
      Thracum terra tua est, heroum fertilis ora.
   <font size="2">
    35
   </font>
   excipit hic natos glacies et matris ab alvo
      artus infantum molles nix civica durat.
      pectore vix alitur quisquam, sed ab ubere tractus
      plus potat per vulnus equum; sic lacte relicto
      virtutem gens tota bibit. crevere parumper:
   <font size="2">
    40
   </font>
   mox pugnam ludunt iaculis; hos suggerit illis
      nutrix plaga iocos; pueri venatibus apti
      lustra feris vacuant, rapto ditata iuventus
      iura colit gladii, consummatamque senectam
      non ferro finire pudet: tali ordine vitae
   <font size="2">
    45
   </font>
   cives Martis agunt. at tu circumflua ponto
      Europae atque Asiae commissam carpis utrimquc
      temperiem; nam Bistonios Aquilonis hiatus
      proxima Calchidici sensim tuba temperat Euri.
      interea te Susa tremunt ac supplice cultu
   <font size="2">
    50
   </font>
   flectit Achaemenius lunatum Persa tiaram.
      Indus odorifero crinem madefactus amomo
      in tua lucra feris exarmat guttur alumnis,
      ut pandum dependat ebur; sic trunca reportat
      Bosphoreis elefas inglorius ora tributis.
   <font size="2">
    55
   </font>
   porrigis ingentem spatiosis moenibus urbem,
      quam tamen angustam populus facit; itur in aequor
      molibus et veteres tellus nova contrahit undas,
      namque Dicarchaeae translatus pulvis harenae
      intratis solidatur aquis durataque massa
   <font size="2">
    60
   </font>
   sustinet advectos peregrino in gurgite campos.
      sic te dispositam spectantemque undique portus,
      vallatam pelago terrarum commoda cingunt.
      Fortunata satis, Romae partita triumphos,
      et iam non querimur: valeat divisio regni.
   <font size="2">
    65
   </font>
   concordant lancis partes; dum pondera nostra
      suscipis, aequasti. tali tu civis ab urbe
      Procopio genitore micas; cui prisca propago
      Augustis venit a proavis, quem dicere digno
      non datur eloquio, nec si modo surgat Averno
   <font size="2">
    70
   </font>
   qui cantu flexit scopulos digitisque canoris
      compulit auritas ad plectrum currere silvas,
      cum starent Hebri latices cursuque ligato
      Huic quondam iuveni reparatio credita pacis
   <font size="2">
    75
   </font>
   Assyriae; stupuit primis se Parthus in annis
      consilium non ferre senis; conterritus haesit
      quisque sedet sub rege satraps: ita vinxerat omnes
      legati genius. tremuerunt Medica rura,
      quaeque draconigenae portas non clauserat hosti,
   <font size="2">
    80
   </font>
   tum demum Babylon nimis est sibi visa patere.
      partibus at postquam statuit nova formula foedus
      Procopio dictante magis, iuratur ab illis
      ignis et unda deus nec non rata pacta futura
      hic divos testatur avos. Chaldaeus in extis
   <font size="2">
    85
   </font>
   pontificum de more senex arcana peregit
      murmura; gemmantem pateram rex ipse retentans
      fudit turicremis carchesia cernuus aris.
      suscipit hinc reducem duplicati culmen honoris:
      patricius necnon peditumque equitumque magister
   <font size="2">
    90
   </font>
   praeficitur castris, ubi Tauri claustra cohercens
      Aethiopasque vagos belli terrore relegans
      gurgite pacato famulum spectaret Orontem.
      Huic socer Anthemius, praefectus, consul et idem,
      iudiciis populos atque annum nomine rexit.
   <font size="2">
    95
   </font>
   purpureos Fortuna viros cum murice semper
      prosequitur, solum hoc tantum mutatur in illis,
      ut regnet qui consul erat. sed omittimus omnes.
      iam tu ad plectra veni, tritus cui casside crinis
      ad diadema venit, rutilum cui Caesaris ostrum
   <font size="2">
    100
   </font>
   deposito thorace datur sceptroque replenda
      mucrone est vacuata manus. cunabula vestra
      imperii fulsere notis et praescia tellus
      aurea converso promisit saecula fetu.
      te nascente ferunt exorto flumina melle
   <font size="2">
    105
   </font>
   dulcatis cunctata vadis oleique liquores
      isse per attonitas bacca pendente trapetas.
      protulit undantem segetem sine semine campus
      et sine se natis invidit pampinus uvis.
      hibernae rubuere rosae spretoque rigore
   <font size="2">
    110
   </font>
   lilia permixtis insultavere pruinis.
      tale puerperium quotiens Lucina resolvit,
      mos elementorum cedit regnique futuri
      fit rerum novitate fides. venisse beatos
      sic loquitur natura deos: constantis Iuli 115
      lambebant teneros incendia blanda capillos;
      Astyages Cyro pellendus forte nepoti
      inguinis expavit diffusum vite racemum;
      praebuit intrepido mammas lupa feta Quirino;
      Iulius in lucem venit, dum laurea flagrat;
   <font size="2">
    120
   </font>
   magnus Alexander nec non Augustus habentur
      concepti serpente deo Phoebumque Iovemque
      divisere sibi: namque horum quaesiit unus
      Cinyfia sub Syrte patrem; maculis genetricis
      alter Phoebigenam sese gaudebat haberi, 125
      Paeonii iactans Epidauria signa draconis.
      multos cinxerunt aquilae subitumque per orbem
      lusit venturas famulatrix penna coronas.
      ast hunc, egregii proceres, ad sceptra vocari
      iam tum nosse datum est, laribus cum forte paternis
   <font size="2">
    130
   </font>
   protulit excisus iam non sua germina palmes.
      imperii ver illud erat; sub imagine frondis
      dextra per arentem florebant omina virgam.
      at postquam primos infans exegerat annos,
      reptabat super arma patris, quamque arta terebat
   <font size="2">
    135
   </font>
   lammina cervicem gemina complexus ab ulna
      livida laxatis intrabat ad oscula cristis.
      ludus erat puero raptas ex hoste sagittas
      festina tractare manu captosque per arcus
      flexa reluctantes in cornua trudere nervos,
   <font size="2">
    140
   </font>
   nunc tremulum tenero iaculum torquere lacerto
      inque frementis equi dorsum cum pondere conti
      indutas Chalybum saltu transferre catenas,
      inventas agitare feras et fronde latentes
      quaerere, deprensas modo claudere cassibus artis,
   <font size="2">
    145
   </font>
   nunc torto penetrare veru: tum saepe fragore
      laudari comitum, frendens cum belua ferrum
      ferret et intratos exirent arma per armos.
      conde Pelethronios, alacer puer et venator,
      Aeacida, titulos, quamquam subiecta magistri
   <font size="2">
    150
   </font>
   terga premens et ob hoc securus lustra pererrans
      tu potius regereris equo. non principe nostro
      spicula direxit melius Pythona superstans
      Paean, cum vacua turbatus paene pharetra
      figeret innumeris numerosa volumina telis.
   <font size="2">
    155
   </font>
   Nec minus haec inter veteres audire sophistas:
      Mileto quod crete Thales vadimonia culpas,
      Lindie quod Cleobule canis 'modus optimus esto',
      ex Efyra totum meditaris quod Periander,
      Attice quodve Solon finem bene respicis aevi,
   <font size="2">
    160
   </font>
   Prienaee Bia, quod plus tibi turba malorum est,
      noscere quod tempus, Lesbo sate Pittace, suades,
      quod se nosse omnes vis, ex Lacedaemone Chilon.
      praeterea didicit varias, nova dogmata, sectas:
      quicquid laudatum est Scythicis Anacharsis in arvis.
   <font size="2">
    165
   </font>
   quicquid legifero profecit Sparta Lycurgo,
      quicquid Erechtheis Cynicorum turba volutat
      gymnasiis, imitata tuos, Epicure, sodales;
      quicquid nil verum statuens Academia duplex
      personat, arroso quicquid sapit ungue Cleanthes,
   <font size="2">
    170
   </font>
   quicquid Pythagoras, Democritus, Heraclitus
      deflevit, risit, tacuit; quodcumque Platonis
      ingenium, quod in arce fuit, docet ordine terno,
      quae vel Aristoteles, partitus membra loquendi,
      argumentosis dat retia syllogismis;
   <font size="2">
    175
   </font>
   quicquid Anaximenes, Euclides, Archyta, Zenon,
      Arcesilas, Chrysippus Anaxagorasque dederunt,
      Socraticusque animus post fatum in Faedone vivus,
      despiciens vastas tenuato in crure catenas,
      cum tremeret mors ipsa reum ferretque venenum
   <font size="2">
    180
   </font>
   pallida securo lictoris dextra magistro.
      praeterea quicquid Latialibus indere libris
      prisca aetas studuit, totum percurrere suetus;
      Mantua quas acies pelagique pericula lusit
      Zmyrnaeas imitata tubas, quamcumque loquendi
   <font size="2">
    185
   </font>
   Arpinas dat consul opem, sine fine secutus
      fabro progenitum, spreto cui patre polita
      eloquiis plus lingua fuit, vel quicquid in aevum
      mittunt Euganeis Patavina volumina chartis;
      qua Crispus brevitate placet, quo pondere Varro,
   <font size="2">
    190
   </font>
   quo genio Plautus, quo fulmine Quintilianus,
      qua pompa Tacitus numquam sine laude loquendus.
      His hunc formatum studiis, natalibus ortum,
      moribus imbutum, princeps cui mundus ab Euro
      ad Zephyrum tunc sceptra dabat, cui nubilis atque
   <font size="2">
    195
   </font>
   unica purpureos debebat nata nepotes,
      elegit generum: sed non ut deside luxu
      fortuna soceri contentus et otia captans
      nil sibi deberet; comitis sed iure recepto
      Danuvii ripas et tractum limitis ampli
   <font size="2">
    200
   </font>
   circuit, hortatur, disponit, discutit, armat.
      sic sub patre Pius moderatus castra parentis,
      sic Marcus vivente Pio, post iura daturi,
      innumerabilibus legionibus imperitabant.
      hinc reduci datur omnis honos, et utrique magister
   <font size="2">
    205
   </font>
   militiae consulque micat, coniuncta potestas
      patricii, celerique gradu privata cucurrit
      culmina conscenditque senum puer ipse curulem,
      sedit et emerito iuvenis veteranus in auro.
      Iamque parens divos: sed vobis nulla cupido
   <font size="2">
    210
   </font>
   imperii; longam diademata passa repulsam
      insignem legere virum, quem deinde legentem
      spernere non posses. soli tibi contulit uni
      hoc Fortuna decus, quamquam te posceret ordo,
      ut lectus princeps mage quam videare relictus:
   <font size="2">
    215
   </font>
   post socerum augustum regnas, sed non tibi venit
      purpura per thalamos et coniunx regia regno
      laus potius quam causa fuit; nam iuris habenis
      non generum legit res publica, sed generosum.
      fallor, bis gemino nisi cardine rem probat orbis:
   <font size="2">
    220
   </font>
   ambit te Zephyrus rectorem, destinat Eurus,
      ad Boream pugnas et formidaris ad Austrum.
      Ante tamen quam te socium collega crearet,
      perstrinxisse libet, quos Illyris ora triumphos
      viderit, excisam quae se Valameris ab armis
   <font size="2">
    225
   </font>
   forte ducis nostri vitio deserta gemebat.
      haud aliter, caesus quondam cum Caepio robur
      dedidit Ausonium, subita cogente ruina
      electura ducem post guttura fracta Iugurthae
      ultum Arpinatem Calpurnia foedera lixam
   <font size="2">
    230
   </font>
   opposuit rabido res publica territa Cimbro.
      hic primum ut vestras aquilas provincia vidit,
      desiit hostiles confestim horrere dracones.
      ilicet edomiti bello praedaque carentes
      mox ipsi tua praeda iacent. sed omittimus istos
   <font size="2">
    235
   </font>
   ut populatores: belli magis acta revolvo,
      quod bellum non parva manus nec carcere fracto
      ad gladiaturam tu Spartace vincte, parasti,
      sed Scythicae vaga turba plagae, feritatis abundans,
      dira, rapax, vehemens, ipsis quoque gentibus illic
   <font size="2">
    240
   </font>
   barbara barbaricis, cuius dux Hormidac atque
      civis erat. quis tale solum est murique genusque.
      Albus Hyperboreis Tanais qua vallibus actus
      Riphaea de caute cadit, iacet axe sub ursae
      gens animis membrisque minax: ita vultibus ipsis
   <font size="2">
    245
   </font>
   infantum suus horror inest, consurgit in artum
      massa rotunda caput; geminis sub fronte cavernis
      visus adest oculis absentibus; acta cerebri
      in cameram vix ad refugos lux pervenit orbes,
      non tamen et clausos; nam fornice non spatioso
   <font size="2">
    250
   </font>
   magna vident spatia, et maioris luminis usum
      perspicua in puteis compensant puncta profundis.
      tum, ne per malas excrescat fistula duplex,
      obtundit teneras circumdata fascia nares,
      ut galeis cedant: sic propter proelia natos
   <font size="2">
    255
   </font>
   maternus deformat amor, quia tensa genarum
      non interiecto fit latior area naso.
      cetera pars est pulchra viris: stant pectora vasta,
      insignes umeri, succincta sub ilibus alvus.
      forma quidem pediti media est, procera sed extat,
   <font size="2">
    260
   </font>
   si cernas equites: sic longi saepe putantur,
      si sedeant. vix matre carens ut constitit infans,
      mox praebet dorsum sonipes; cognata reare
      membra viris: ita semper equo ceu fixus adhaeret
      rector; cornipedum tergo gens altera fertur,
   <font size="2">
    265
   </font>
   haec habitat. teretes arcus et spicula cordi,
      terribiles certaeque manus iaculisque ferendae
      mortis fixa fides et non peccante sub ictu
      edoctus peccare furor. gens ista repente
      erumpens solidumque rotis transvecta per Histrum
   <font size="2">
    270
   </font>
   venerat et sectas inciderat orbita lymphas.
      hanc tu directus per Dacica rura vagantem
      contra is, aggrederis, superas, includis; et ut te
      metato spatio castrorum Serdica vidit,
      obsidione premis. quae te sic tempore multo
   <font size="2">
    275
   </font>
   in vallo positum stupuit, quod miles in agros
      nec licitis nec furtivis excursibus ibat.
      cui deesset cum saepe Ceres semperque Lyaeus,
      disciplina tamen non defuit; inde propinquo
      hoste magis timuere ducem. sic denique factum est,
   <font size="2">
    280
   </font>
   ut socius tum forte tuus, mox proditor, illis
      frustra terga daret commissae tempore pugnae.
      qui iam cum fugeret flexo pede cornua nudans,
      tu stabas acie solus, te sparsa fugaci
      expetiit ductore manus, te Marte pedestri
   <font size="2">
    285
   </font>
   sudantem repetebat eques, tua signa secutus
      non se desertum sensit certamine miles.
      i nunc et veteris profer praeconia Tulli,
      aetas cana patrum, quod pulchro hortamine mendax
      occuluit refugi nutantia foedera Metti.
   <font size="2">
    290
   </font>
   nil simile est fallique tuum tibi non placet hostem.
      tunc vicit miles, dum se putat esse iuvandum;
      hic vicit, postquam se comperit esse relictum.
      dux fugit, insequeris; renovat certamina, vincis;
      clauditur, expugnas; elabitur, obruis atque
   <font size="2">
    295
   </font>
   Sarmaticae paci pretium sua funera ponis.
      paretur, iussum subiit iam transfuga letum
      atque peregrino cecidit tua victima ferro.
      ecce iterum, si forte placet, conflige, vetustas;
      Hannibal ille ferox ad poenam forte petitus,
   <font size="2">
    300
   </font>
   etsi non habuit ius vitae fine supremo,
      certe habuit mortis: quem caecus carcer et uncus
      et quem expectabat fracturus guttura lictor,
      hausit Bebrycio constantior hospite virus;
      nam te qui fugit, mandata morte peremptus,
   <font size="2">
    305
   </font>
   non tam victoris periit quam iudicis ore.
      Nunc ades, o Paean, lauro cui grypas obuncos
      docta lupata ligant, quotiens per frondea lora
      flectis penniferos ederis bicoloribus armos;
      huc converte chelyn: non est modo dicere tempus
   <font size="2">
    310
   </font>
   Pythona exstinctum nec bis septena sonare
      vulnera Tantalidum, quorum tibi funera servat
      cantus et aeterno vivunt in carmine mortes.
      vos quoque, Castalides, paucis quo numine nobis
      venerit Anthemius gemini cum foedere regni
   <font size="2">
    315
   </font>
   pandite: pax rerum misit qui bella gubernet.
      Auxerat Augustus naturae lege Severus
      divorum numerum; quem mox Oenotria casum
      vidit ut aerei de rupibus Appennini
      pergit caerulei vitreas ad Thybridis aedes,
   <font size="2">
    320
   </font>
   non galea conclusa genas (nec sutilis illi
      circulus inpactis loricam texuit hamis),
      sed nudata caput; pro crine racemifer exit
      plurima per frontem constringens oppida palmes,
      perque umeros teretes, rutilantes perque lacertos
   <font size="2">
    325
   </font>
   pendula gemmiferae mordebant suppara bullae.
      segnior incedit senio venerandaque membra
      viticomam retinens baculi vice flectit ad ulmum.
      sed tamen Vbertas sequitur: quacumque propinquat,
      incessu fecundat iter; comitataque gressum
   <font size="2">
    330
   </font>
   laeta per impressas rorat Vindemia plantas.
      ilicet ingreditur Tiberini gurgitis antrum;
      currebat fluvius residens et harundinis altae
      concolor in viridi fluitabat silva capillo.
      dat sonitum mento unda cadens, licet hispida saetis
   <font size="2">
    335
   </font>
   suppositis multum sedaret barba fragorem.
      pectore ructabat latices lapsuque citato
      sulcabat madidam iam torrens alveus alvum.
      terretur veniente dea manibusque remissis
      remus et urna cadunt. veniae tum verba paranti
   <font size="2">
    340
   </font>
   illa prior: 'venio viduatam praesule nostro
      per te, si placeat, lacrimis inflectere Romam:
      expetat Aurorae partes fastuque remoto
      hoc unum praestet, iam plus dignetur amari.
      instrue quas quaerat vires orbique iacenti
   <font size="2">
    345
   </font>
   quo poscat dic orbe caput. quemcumque creavit
      axe meo natum, confestim fregit in illo
      imperii fortuna rotas. hinc Vandalus hostis
      urget et in nostrum numerosa classe quotannis
      militat excidium, conversoque ordine fati
   <font size="2">
    350
   </font>
   torrida Caucaseos infert mihi Byrsa furores.
      praeterea invictus Ricimer, quem publica fata
      respiciunt, proprio solus vix Marte repellit
      piratam per rura vagum, qui proelia vitans
      victorem fugitivus agit. quis sufferat hostem,
   <font size="2">
    355
   </font>
   qui pacem pugnamque negat? nam foedera nulla
      cum Ricimere iacit. quem cur nimis oderit audi.
      incertum crepat ille patrem, cum serva sit illi
      certa parens; nunc ut regis sit filius, effert
      matris adulterium. tum livet, quod Ricimerem
   <font size="2">
    360
   </font>
   in regnum duo regna vocant; nam patre Suebus,
      a genetrice Getes. simul et reminiscitur illud,
      quod Tartesiacis avus huius Vallia terris
      Vandalicas turmas et iuncti Martis Halanos
      stravit et occiduam texere cadavera Calpen.
   <font size="2">
    365
   </font>
   quid veteres narrare fugas, quid damna priorum?
      Agrigentini recolit dispendia campi.
      inde furit, quod se docuit satis iste nepotem
      illius esse viri, quo viso, Vandale, semper
      terga dabas. nam non Siculis illustrior arvis
   <font size="2">
    370
   </font>
   tu, Marcelle, redis, per quem tellure marique
      nostra Syracosios presserunt arma penates;
      nec tu, cui currum Curii superare, Metelle,
      contigit, ostentans nobis elefanta frequentem,
      grex niger albentes tegeret cum mole iugales
   <font size="2">
    375
   </font>
   auctoremque suum celaret pompa triumphi.
      Noricus Ostrogothum quod continet, iste timetur;
      Gallia quod Rheni Martem ligat, iste pavori est.
      quod consanguineo me Vandalus hostis Halano
      diripuit radente, suis hic ultus ab armis.
   <font size="2">
    380
   </font>
   sed tamen unus homo est nec tanta pericula solus
      tollere, sed differre potest: modo principe nobis
      est opus armato, veterum qui more parentum
      non mandet sed bella gerat, quem signa moventem
      terra vel unda tremant, ut tandem iure recepto
   <font size="2">
    385
   </font>
   Romula desuetas moderentur classica classes.'
      Audiit illa pater, simul annuit. itur in urbem.
      continuo videt ipse deam, summissus adorat,
      pectus et exertam tetigerunt cornua mammam:
      mandatas fert inde preces. quas diva secuta
   <font size="2">
    390
   </font>
   apparat ire viam. laxatos torva capillos
      stringit et inclusae latuerunt casside turres;
      infula laurus erat. bullis hostilibus asper
      applicat a laeva surgentem balteus ensem.
      inseritur clipeo victrix manus; illius orbem
   <font size="2">
    395
   </font>
   Martigenae, lupa, Thybris, Amor, Mars, Ilia complent
      fibula mordaci refugas a pectore vestes
      dente capit. micat hasta minax, quercusque trophaeis
      curva tremit placidoque deam sub fasce fatigat.
      perpetuo stat planta solo, sed fascia primos
   <font size="2">
    400
   </font>
   sistitur ad digitos, retinacula bina cothurnis
      mittit in adversum vincto de fomite pollex,
      quae stringant crepidas et concurrentibus ansis
      vinclorum pandas texant per crura catenas.
      ergo, sicut erat, liquidam transvecta per aethram
   <font size="2">
    405
   </font>
   nascentis petiit tepidos Hyperionis ortus.
      Est locus Oceani, longinquis proximus Indis,
      axe sub Eoo, Nabataeum tensus in Eurum:
      ver ibi continuum est, interpellata nec ullis
      frigoribus pallescit humus, sed flore perenni
   <font size="2">
    410
   </font>
   picta peregrinos ignorant arva rigores;
      halant rura rosis, indiscriptosque per agros
      fragrat odor; violam, cytisum, serpylla, ligustrum,
      lilia, narcissos, casiam, colocasia, caltas,
      costum, malobathrum, myrrhas, opobalsama, tura
   <font size="2">
    415
   </font>
   parturiunt campi; nec non pulsante senecta
      hinc rediviva petit vicinus cinnama Phoenix,
      hic domus Aurorae rutilo crustante metallo
      bacarum praefert leves asprata lapillos.
      diripiunt diversa oculos et ab arte magistra
   <font size="2">
    420
   </font>
   hoc vincit quodcumque vides; sed conditur omnis
      sub domina praesente decor, nimioque rubore
      gemmarum varios perdit, quia possidet, ignes.
      fundebat coma pexa crocos flexoque lacerto
      lutea depressus comebat tempora pecten.
   <font size="2">
    425
   </font>
   fundebant oculi radios; color igneus illis,
      non tamen ardor erat, quamvis de nocte recussa
      excepti soleant sudorem fingere rores.
      pectora bis cingunt zonae, parvisque papillis
      invidiam facit ipse sinus; pars extima pepli
   <font size="2">
    430
   </font>
   perfert puniceas ad crura rubentia rugas.
      sic regina sedet solio; sceptri vice dextram
      lampadis hasta replet; Nox adstat proxima divae,
      iam refugos conversa pedes, ac pone tribunal
      promit Lux summum vix intellecta cacumen.
   <font size="2">
    435
   </font>
   hinc Romam liquido venientem tramite cernens
      exiluit propere et blandis prior orsa loquelis:
      'quid, caput o mundi,' dixit, 'mea regna revisis?
      quidve iubes?' paulum illa silens atque aspera miscens
      mitibus haec coepit: 'venio (desiste moveri
   <font size="2">
    440
   </font>
   nec multum trepida), non ut mihi pressus Araxes
      imposito sub ponte fluat nec ut ordine prisco
      Indicus Ausonia potetur casside Ganges,
      aut ut tigriferi pharetrata per arva Niphatis
      depopuletur ovans Artaxata Caspia consul.
   <font size="2">
    445
   </font>
   non Pori modo regna precor nec ut hisce lacertis
      frangat Hydaspeas aries inpactus Erythras.
      non in Bactra feror nec committentia pugnas
      nostra Semiramiae rident ad classica portae.
      Arsacias non quaero domus nec tessera castris
   <font size="2">
    450
   </font>
   in Tesifonta datur. totum hunc tibi cessimus axem.
      et nec sic mereor, nostram ut tueare senectam?
      omne quod Euphraten Tigrimque interiacet, olim
      sola tenes; res empta mihi est de sanguine Crassi,
      ad Carrhas pretium scripsi; nec inulta remansi
   <font size="2">
    455
   </font>
   aut periit sic emptus ager; si fallo, probasti,
      Ventidio mactate Sapor. nec sufficit istud:
      Armenias Pontumque dedi, quo Marte petitum
      dicat Sulla tibi; forsan non creditur uni:
      consule Lucullum. taceo iam Cycladas omnes:
   <font size="2">
    460
   </font>
   adquisita meo servit tibi Creta Metello.
      transcripsi Cilicas: hos Magnus fuderat olim.
      adieci Syriae, quos nunc moderaris, Isauros:
      hos quoque sub nostris domuit Servilius armis.
      concessi Aetolos veteres Acheloiaque arva,
   <font size="2">
    465
   </font>
   transfudi Attalicum male credula testamentum,
      Epirum retines: tu scis, cui debeat illam
      Pyrrhus. in Illyricum specto te mittere iura
      ac Macetum terras: et habes tu, Paule, nepotes.
      Aegypti frumenta dedi: mihi vicerat olim
   <font size="2">
    470
   </font>
   Leucadiis Agrippa fretis. Iudaea tenetur
      sub dicione tua, tamquam tu miseris illuc
      insignem cum patre Titum. tibi Cypria merces
      fertur; pugnaces ego pauper laudo Catones.
      Dorica te tellus et Achaica rura tremiscunt,
   <font size="2">
    475
   </font>
   tendis et in bimarem felicia regna Corinthon:
      dic, Byzantinus quis rem tibi Mummius egit?
      Sed si forte placet veteres sopire querelas,
      Anthemium concede mihi. sit partibus istis
      Augustus longumque Leo; mea iura gubernet
   <font size="2">
    480
   </font>
   quem petii; patrio vestiri murice natam
      gaudeat Euphemiam sidus divale parentis.
      adice praeterea privatum ad publica foedus:
      sit socer Augustus genero Ricimere beatus;
      nobilitate micant: est vobis regia virgo,
   <font size="2">
    485
   </font>
   regius ille mihi. si concors annuis istud,
      mox Libyam sperare dabis. circumspice taedas
      antiquas: par nulla tibi sic copula praesto est.
      proferat hic veterum thalamos diserimine partos
      Grraecia, ni pudor est: repäratis Pisa quadrigis
   <font size="2">
    490
   </font>
   suscitet Oenomaum, natae quem fraude cadentem
      cerea destituit resolutis axibus obex;
      procedat Colchis prius agnita virgo marito
      crimine quam sexu; spectet de carcere circi
      pallentes Atalanta procos et poma decori
   <font size="2">
    495
   </font>
   Hippomenis iam non pro solo colligat auro;
      Deianira, tuas Achelous gymnade pinguis
      illustret taedas et ab Hercule pressus anhelo
      lassatum foveat rivis rivalibus hostem:
      quantumvis veteris repetam conubia saecli,
   <font size="2">
    500
   </font>
   transcendunt hic heroas, heroidas illa.
      hos thalamos, Ricimer, Virtus tibi pronuba poscit
      atque Dionaeam dat Martia laurea myrtum.
      ergo age, trade virum non otia pigra foventem
      deliciisque gravem, sed quem modo nauticus urit
   <font size="2">
    505
   </font>
   aestus Abydenique sinus et Sestias ora
      Hellespontiacis circumclamata procellis;
      quas pelagi fauces non sic tenuisse vel illum
      crediderim, cui ruptus Athos, cui remige Medo
      turgida silvosam currebant vela per Alpem;
   <font size="2">
    510
   </font>
   nec Lucullanis sic haec freta cincta carinis,
      segnis ad insignem sedit cum Cyzicon hostis,
      qui cogente fame cognata cadavera mandens
      vixit morte sua. sed quid mea vota retardo?
      trade magis.' tum pauca refert Tithonia coniunx:
   <font size="2">
    515
   </font>
   'duc age, sancta parens, quamquam mihi maximus usus
      invicti summique ducis, dum mitior extes
      et non disiunctas melius moderemur habenas.
      nam si forte placet veterum meminisse laborum,
      et qui pro patria vestri pugnaret Iuli,
   <font size="2">
    520
   </font>
   ut nil plus dicam, prior hinc ego Memnona misi.'
      Finierant; geminas iunxit Concordia partes,
      electo tandem potitur quod principe Roma.
      nunc aliquos voto simili vel amore, Vetustas,
      te legisse crepa, numquam non invida summis
   <font size="2">
    525
   </font>
   emeritisque viris. Brenni contra arma Camillum
      profer ab exilio Cincinnatoque secures
      expulso Caesone refer flentemque parentem
      a rastris ad rostra roga, miseroque tumultu
      pelle prius quos victa petas; si ruperit Alpes
   <font size="2">
    530
   </font>
   Poenus, ad afflictos condemnatosque recurre;
      improbus ut rubeat Barcina clade Metaurus,
      multatus tibi consul agat, qui milia fundens
      Hasdrubalis, rutilum sibi cum fabricaverit ensem,
      concretum gerat ipse caput. longe altera nostri
   <font size="2">
    535
   </font>
   gratia iudicii est: scit se non laesus amari.
      Sed mea iam nimii propellunt carbasa flatus;
      siste, Camena, modos tenues, portumque petenti
      iam placido sedeat mihi carminis ancora fundo.
      at tamen, o princeps, quae nunc tibi classis et arma
   <font size="2">
    540
   </font>
   tractentur, quam magna geras quam tempore parvo,
      si mea vota deus produxerit, ordine recto
      aut genero bis mox aut te ter consule dicam.
      nam modo nos iam festa vocant, et ad Ulpia poscunt
      te fora donabis quos libertate Quirites,
   <font size="2">
    545
   </font>
   quorum gaudentes exceptant verbera malae.
      perge, pater patriae, felix atque omine fausto
      captivos vincture novos absolve vetustos.
  </p>
  <p>
   <b>
    <a name="3">
    </a>
    CARMEN III
   </b>
  </p>
  <p>
   AD LIBELLVM.
  </p>
  <p>
   Quid faceret laetas segetes, quod tempus amandum
            messibus et gregibus, vitibus atque apibus,
      ad Maecenatis quondam sunt edita nomen:
            hinc, Maro, post audes arma virumque loqui.
      at mihi Petrus erit Maecenas temporis huius,
   <font size="2">
    5
   </font>
   nam famae pelagus sidere curro suo.
      si probat, emittit, si damnat carmina, celat,
            nec nos ronchisono rhinocerote notat.
      i, liber: hic nostrum tutatur, crede, pudorem;
            hoc censore etiam displicuisse placet.
   <font size="2">
    10
   </font>
  </p>
  <p>
   <b>
    <a name="4">
     CARMEN IV
    </a>
   </b>
  </p>
  <p>
   <b>
    PRAEFATIO PANEGYRICI DICTI D. N. IMP. CAESARI IVLIO VALERIO MAIORIANO AUGUSTO.
   </b>
  </p>
  <p>
   Tityrus ut quondam patulae sub tegmine fagi
            volveret inflatos murmura per calamos,
      praestitit afflicto ius vitae Caesar et agri,
            nec stetit ad tenuem celsior ira reum;
      sed rus concessum dum largo in principe laudat,
   <font size="2">
    5
   </font>
   caelum pro terris rustica Musa dedit;
      nec fuit inferius Phoebeia dona referre:
            fecerat hic dominum, fecit et ille deum.
      et tibi, Flacce, acies Bruti Cassique secuto
            carminis est auctor qui fuit et veniae.
   <font size="2">
    10
   </font>
   sic mihi diverso nuper sub Marte cadenti
            iussisti erecto, victor, ut essem animo.
      serviat ergo tibi servati lingua poetae
            atque meae vitae laus tua sit pretium.
      non ego mordaci fodiam modo dente Maronem
   <font size="2">
    15
   </font>
   nec civem carpam, terra Sabella, tuum.
      res minor ingenio nobis, sed Caesare maior;
            vincant eloquio, dummodo nos domino.
  </p>
  <p>
   <b>
    <a name="5">
     CARMEN V
      PANEGYRICUS.
    </a>
   </b>
  </p>
  <p>
   Concipe praeteritos, res publica, mente triumphos:
      imperium iam consul habet, quem purpura non plus
      quam lorica operit, cuius diademata frontem
      non luxu sed lege tegunt, meritisque laborum
      post palmam palmata venit; decora omnia regni
   <font size="2">
    5
   </font>
   accumulant fasces et princeps consule crescit.
      personat ergo tuum caelo, rure, urbibus, undis
      exultans Europa sophos, quod rector haberis,
      victor qui fueras. fateor, trepidaverat orbis,
      dum non vis vicisse tibi nimioque pudore,
   <font size="2">
    10
   </font>
   quod regnum mereare, doles tristique repulsa
      non moderanda subis quae defendenda putasti.
      Sederat exerto bellatrix pectore Roma,
      cristatum turrita caput, cui pone capaci
      casside prolapsus perfundit terga capillus.
   <font size="2">
    15
   </font>
   laetitiam censura manet terrorque pudore
      crescit, et invita superat virtute venustas.
      ostricolor pepli textus, quem fibula torto
      mordax dente forat; tum quicquid mamma refundit
      tegminis, hoc patulo concludit gemma recessu.
   <font size="2">
    20
   </font>
   hinc fulcit rutilus spatioso circite laevum
      umbo latus; videas hic crasso fusa metallo
      antra Rheae fetamque lupam, quam fauce retecta
      blandiri quoque terror erat; quamquam illa vorare
      Martigenas et picta timet; pars proxima Thybrim
   <font size="2">
    25
   </font>
   exprimit; hic scabri fusus sub pumice tofi
      proflabat madidum per guttura glauca soporem;
      pectus palla tegit, quam neverat Ilia coniunx,
      liquenti quae iuncta toro vult murmura lymphis
      tollere et undosi somnum servare mariti.
   <font size="2">
    30
   </font>
   ista micant clipeo; cuspis trabe surgit eburna,
      ebria caede virum. propter Bellona trophaeum
      exstruit et quercum captivo pondere curvat.
      consurgit solium saxis, quae caesa rubenti
      Aethiopum de monte cadunt, ubi sole propinquo
   <font size="2">
    35
   </font>
   nativa exustas afflavit purpura rupes.
      iungitur hic Synnas, Nomadum lapis additur istic,
      antiquum mentitus ebur; post caute Laconum
      marmoris herbosi radians interviret ordo.
      ergo ut se mediam solio dedit, advolat omnis
   <font size="2">
    40
   </font>
   terra simul, tum quaeque suos provincia fructus
      exposuit: fert Indus ebur, Chaldaeus amomum,
      Assyrius gemmas, Ser vellera, tura Sabaeus,
      Atthis mel, Phoenix palmas, Lacedaemon olivum,
      Arcas equos, Epirus equas, pecuaria Gallus,
   <font size="2">
    45
   </font>
   arma Chalybs, frumenta Libys, Campanus Iacchum,
      aurum Lydus, Arabs guttam, Panchaia myrrham,
      Pontus castorea, blattam Tyrus, aera Corinthus;
      Sardinia argentum, naves Hispania defert,
      fulminis et lapidem; scopulos iaculabile fulgur
   <font size="2">
    50
   </font>
   fucat et accensam silicem fecunda maritat
      ira deum; quotiens caelum se commovet illic,
      plus ibi terra valet. subito flens Africa nigras
      procubuit lacerata genas et cernua frontem
      iam male fecundas in vertice fregit aristas
   <font size="2">
    55
   </font>
   ac sic orsa loqui est: 'venio pars tertia mundi,
      infelix felice uno. famula satus olim
      hic praedo et dominis extinctis barbara dudum
      sceptra tenet tellure mea penitusque fugata
      nobilitate furens quod non est non amat hospes.
   <font size="2">
    60
   </font>
   o Latii sopite vigor, tua moenia ridet
      insidiis cessisse suis: non concutis hastam?
      non pro me vel capta doles? tua nempe putantur
      surgere fata malis et celsior esse ruina.
      sed melius, quod terror abit: iam vincere restat,
   <font size="2">
    65
   </font>
   si pugnas, ut victa soles. Porsenna superbum
      Tarquinium inpingens complevit milite Tusco
      Ianiculum quondam; sed dum perrumpere portas
      obsidione parat, totam te pertulit uno
      Coclitis in clipeo; presserunt milia solum
   <font size="2">
    70
   </font>
   multa virum pendente via; nec ponte soluto,
      cum caderet, cecidit. rex idem denique morte
      admonitus scribae didicit sibi bella moveri
      non solum cum bella forent; mox pace petita
      in regnum rediit, non tam feriente fugatus
   <font size="2">
    75
   </font>
   quam flagrante viro. steterat nam corde gelato
      Scaevola et apposito dextram damnaverat igni,
      plus felix peccante manu, cum forte satelles
      palleret constante reo tormentaque capti
      is fugeret qui tortor erat. Brennum tremuisti,
   <font size="2">
    80
   </font>
   post melior: quodcumque tuum est, quodcumque vocaris,
      iam solus Tarpeius erat; sed reppulit unus
      tum quoque totam aciem, Senones dum garrulus anser
      nuntiat et vigilat vestrum sine milite fatum.
      me quoque (da veniam, quod bellum gessimus olim)
   <font size="2">
    85
   </font>
   post Trebiam Cannasque domas, Romanaque tecta
      Hannibal ante meus quam nostra Scipio vidit.
      quid merui? fatis cogor tibi bella movere,
      cum volo, cum nolo. trepidus te territat hostis,
      sed tutus claudente freto, velut hispidus alta
   <font size="2">
    90
   </font>
   sus prope tesqua iacet claususque cacuminat albis
      os nigrum telis gravidum; circumlatrat ingens
      turba canum, si forte velit concurrere campo:
      ille per obiectos vepres tumet atque superbit,
      vi tenuis fortisque loco, dum proximus heia
   <font size="2">
    95
   </font>
   venator de colle sonet: vox nota magistri
      lassatam reparat rabiem; tum vulnera caecus
      fastidit sentire furor. quid proelia differs?
      quid mare formidas, pro cuius saepe triumphis
      et caelum pugnare solet? quid quod tibi princeps
   <font size="2">
    100
   </font>
   est nunc praeterea eximius, quem saecula clamant
      venturum excidio Libyae, qui tertius ex me
      accipiet nomen? debent hoc fata labori,
      Maioriane, tuo. quem cur conscendere classem
      ac portus intrare meos urbemque subire,
   <font size="2">
    105
   </font>
   si iubeas, cupiam, paucis ex ordine fabor.
      'Fertur, Pannoniae qua Martia pollet Acincus,
      Illyricum rexisse solum cum tractibus Histri
      huius avus; nam Theudosius, quo tempore Sirmi
      Augustum sumpsit nomen, per utramque magistrum
   <font size="2">
    110
   </font>
   militiam ad partes regni venturus Eoas
      Maiorianum habuit. Latiis sunt condita fastis
      facta ducis, quotiens Scythicis illata colonis
      classica presserunt Hypanim, Peucenque rigentem
      mente salutatis irrisit lixa pruinis.
   <font size="2">
    115
   </font>
   hunc socerum pater huius habet, vir clarus et uno
      culmine militiae semper contentus, ut unum
      casibus in dubiis iunctus sequeretur amicum.
      non semel oblatis temptavit fascibus illum
      Aetio rapere aula suo, sed perstitit ille,
   <font size="2">
    120
   </font>
   maior honoratis: coepit pretiosior esse
      sic pretio non capta fides. erat ille quod olim
      quaestor consulibus: tractabat publica iure
      aera suo; tantumque modum servabat, ut illum
      narraret rumor iam rebus parcere nati.
   <font size="2">
    125
   </font>
   Senserat hoc sed forte ducis iam livida coniunx
      augeri famam pueri, suffusaque bili
      coxerat internum per barbara corda venenum.
      ilicet explorat caelum totamque volutis
      percurrit mathesim numeris, interrogat umbras,
   <font size="2">
    130
   </font>
   fulmina rimatur, fibras videt, undique gaudens
      secretum rapuisse deo. sic torva Pelasgum
      Colchis in aplustri steterat trepidante marito
      Absyrtum sparsura patri facturaque caesi
      germani plus morte nefas, dum funere pugnat
   <font size="2">
    135
   </font>
   et fratrem sibi tela facit: vel cum obruit ignem
      taurorum plus ipsa calens texitque trementem
      frigida flamma virum, quem defendente veneno
      inter flagrantes perhibent alsisse iuvencos.
      ergo animi dudum impatiens, postquam audiit isti
   <font size="2">
    140
   </font>
   imperium et longum statui, laniata lacertos
      ingreditur qua strata viri vocemque furentem
      his rumpit: 'secure iaces, oblite tuorum,
      o piger: et mundo princeps (sic saecula poscunt)
      Maiorianus erit; clamant hoc sidera signis,
   <font size="2">
    145
   </font>
   hoc homines votis. isti quid sidera quaero,
      fatum aliud cui fecit amor? nil fortius illo,
      et puer est cupidus numquam sed parcus habendi,
      pauper adhuc iam spargit opes, ingentia suadet
      consilia et sequitur, totum quod cogitat altum est,
   <font size="2">
    150
   </font>
   urget quod sperat. ludum si forte retexam,
      consumpsit quicquid iaculis fecisse putaris
      istius una dies: tribus hunc tremuere sagittis
      anguis, cervus, aper, non sic libravit in hostem
      spicula qui nato serpentis corpore cincto
   <font size="2">
    155
   </font>
   plus timuit, cum succurrit, dum iactibus isdem
      interitum vitamque daret stabilemque teneret
      corde tremente manum, totamque exiret in artem
      spe propiore metus, dans inter membra duorum
      unius mortem. libeat decernere caestu:
   <font size="2">
    160
   </font>
   cessit Eryx Siculus, simili nec floruit arte
      Sparta, Therapnaea pugilem cum gymnade pinguem
      stratus Bebryciis Amycus suspexit harenis.
      qui vigor in pedibus! frustra sibi natus Ofelte
      Sicaniam tribuit palmam, plantasque superbas
   <font size="2">
    165
   </font>
   haud ita per siccam Nemeen citus extulit Arcas,
      cuius in Aetolo volitantem pulvere matrem
      horruit Hippomenes, multo qui caespite circi
      contemptu praemissus erat, cum carceris antro
      emicuit pernix populo trepidante virago,
   <font size="2">
    170
   </font>
   nil toto tactura gradu, cum pallidus ille
      respiceret medium post se decrescere campum
      et longas ad signa vias flatuque propinquo
      pressus in hostili iam curreret anxius umbra,
      donec ad anfractum metae iam iamque relictus
   <font size="2">
    175
   </font>
   concita ter sparso fregit vestigia pomo.
      qui videt hunc equitem, Ledaeum spernit alumnum
      ac iuvenem, Sthenoboea, tuum. cui terga vetustas
      pennati largitur equi Lyciamque Chimaeram
      quem superasse refert, vulnus cum sustulit unum
   <font size="2">
    180
   </font>
   tres animas. vitam tum si tibi fata dedissent,
      Maioriane ferox, vetuisses Castora frenos,
      Pollucem caestus, Alconem spicula nosse,
      Bellerofonteis insultaturus opimis.
      si clipeum capiat, vincit Telamone creatum,
   <font size="2">
    185
   </font>
   qui puppes inter Graias contra Hectoris ignem
      ipsam etiam infidi classem defendit Vlixis.
      missile si quanto iaculetur pondere quaeris,
      segnius insertae trepidans pro fasce Camillae
      excussit telum Metabus, nec turbine tanto
   <font size="2">
    190
   </font>
   stridula Pelidae per Troilon exiit ornus;
      nec sic heroum tardantem busta Creontem
      Atticus Aegides rupit Marathonide quercu;
      nec sic intortum violatae Phoebados ultrix
      in Danaos fulmen iecit, cum Graecia Troiae
   <font size="2">
    195
   </font>
   noctem habuit similemque facem fixusque Caferei
      cautibus inter aquas flammam ructabat Oileus.
      parva loquor. quid quod, quotiens tibi bella geruntur,
      discipulus, non miles adest? et fingit alumnum:
      aemulus econtra spectat, quod viceris odit
   <font size="2">
    200
   </font>
   et quos vincis amat; totus dormitat ad istum
      magnus Alexander, patris quem gloria torsit.
      quid faciam infelix? nato quae regna parabo
      exclusa sceptris Geticis, res publica si me
      praeterit et parvus super hoc Gaudentius huius
   <font size="2">
    205
   </font>
   calcatur fatis? istum iam Gallia laudat
      quodque per Europam est. rigidis hunc abluit undis
      Rhenus, Arar, Rhodanus, Mosa, Matrona, Sequana, Ledus,
      Clitis, Elaris, Atax, Vacalis: Ligerimque bipenni
      excisum per frusta bibit. cum bella timentes
   <font size="2">
    210
   </font>
   defendit Turonos, aberas; post tempore parvo
      pugnastis pariter, Francus qua Cloio patentes
      Atrebatum terras pervaserat. hic coeuntes
      claudebant angusta vias arcuque subactum
      vicum Helenam flumenque simul sub tramite longo
   <font size="2">
    215
   </font>
   artus suppositis trabibus transmiserat agger.
      illic te posito pugnabat pōnte sub ipso
      Maiorianus eques. fors ripae colle propinquo
      barbaricus resonabat hymen Scythicisque choreis
      nubebat flavo similis nova nupta marito.
   <font size="2">
    220
   </font>
   hos ergo, ut perhibent, stravit; crepitabat ad ictus
      cassis et oppositis hastarum verbera thorax
      arcebat squamis, donec conversa fugatus
      hostis terga dedit; plaustris rutilare videres
      barbarici vaga festa tori coniectaque passim
   <font size="2">
    225
   </font>
   fercula captivasque dapes cirroque madente
      ferre coronatos redolentia serta lebetas.
      ilicet increscit Mavors thalamique refringit
      plus ardens Bellona faces; rapit esseda victor
      nubentemque nurum. non sic Pholoetica monstra
   <font size="2">
    230
   </font>
   atque Pelethronios Lapithas Semeleius Euhan
      miscuit, Haemonias dum flammant orgia matres
      et Venerem Martemque cient ac prima cruentos
      consumunt ad bella cibos Bacchoque rotato
      pocula tela putant, cum crudescente tumultu
   <font size="2">
    235
   </font>
   polluit Emathium sanguis Centauricus Othryn.
      nec plus nubigenum celebrentur iurgia fratrum:
      hic quoque monstra domat, rutili quibus arce cerebri
      ad frontem coma tracta iacet nudataque cervix
      saetarum per damna nitet, tum lumine glauco
   <font size="2">
    240
   </font>
   albet aquosa acies ac vultibus undique rasis
      pro barba tenues perarantur pectine cristae.
      strictius assutae vestes procera cohercent
      membra virum, patet his altato tegmine poples,
      latus et angustam suspendit balteus alvum.
   <font size="2">
    245
   </font>
   excussisse citas vastum per inane bipennes
      et plagae praescisse locum clipeosque rotare
      ludus et intortas praecedere saltibus hastas
      inque hostem venisse prius; puerilibus annis
      est belli maturus amor. si forte premantur
   <font size="2">
    250
   </font>
   seu numero seu sorte loci, mors obruit illos,
      non timor; invicti perstant animoque supersunt
      iam prope post animam. tales te teste fugavit
      et laudante viros. quisnam ferat? omnia tecum,
      te sine multa facit. pugnant pro principe cuncti:
   <font size="2">
    255
   </font>
   quam timeo, ne iam iste sibi! si regna tenebit,
      huic vincis quodcumque domas. nil fata relinquunt
      hic medium: percussor enim si respuis esse,
      servus eris. certe recto si tramite servat
      sidera Chaldaeus, novit si gramina Colchus,
   <font size="2">
    260
   </font>
   fulgura si Tuscus, si Thessalus elicit umbras,
      si Lyciae sortes sapiunt, si nostra volatu
      fata locuntur aves, doctis balatibus Hammon
      si sanctum sub Syrte gemit, si denique verum
      Phoebe, Themis, Dodona, canis, post tempora nostra
   <font size="2">
    265
   </font>
   Iulius hic Augustus erit. coniunctus amore
      praeterea est iuveni, grandis quem spiritus armat
      regis avi. quo te vertas? ad culmina mundi
      hic fatum fert, ambo animum. consurge simulque
      aggredere ignaros; neutrum mactare valebis,
   <font size="2">
    270
   </font>
   si iubeas utrumque mori; sed necte dolosas
      blanditias uni, ferro tamen iste petatur.
      quid loquor incassum? nihil est, quod tanta cavemus?
      ut regnet, victurus erit?' commotus in iras
      Aetius sic pauca refert: 'compesce furentis
   <font size="2">
    275
   </font>
   impia vota animi: mortem mandare valebo
      insontis, taceam nostri? quisquamne precatur,
      ut sine criminibus crimen fiat bene nasci?
      ad poenam quis fata vocet? tua viscera ferro,
      Maioriane, petam, Phoebus si nocte refulget,
   <font size="2">
    280
   </font>
   luna die, duplex ponto si plaustra novatur
      Parrhasis, Atlantem Tanais, si Bagrada cernit
      Caucason, Hercynii nemoris si stipite lintris
      texta Nabataeum pro Rheno sulcat Hydaspen,
      si bibit Hispanus Gangem tepidisque ab Erythris
   <font size="2">
    285
   </font>
   ad Tartesiacum venit Indus aquator Hiberum,
      si se Pollucis perfundit sanguine Castor,
      Thesea Pirithoi, Pyladen si stravit Orestae
      vel furibunda manus, raperet cum Taurica sacra
      matricida pius. sed ne sprevisse dolorem
   <font size="2">
    290
   </font>
   forte tuum videar, vivat careatque parumper
      militia. heu potuit nobis, nisi triste putasses,
      fortunam debere suam.' sic fatur et illum
      rure iubet patrio suetos mutare labores,
      fatorum currente rota, quo disceret agri
   <font size="2">
    295
   </font>
   quid possessorem maneat, quos denique mores
      ius civile paret, ne solam militis artem
      ferret ad imperium. suspenderat ilicet arma
      emeritus iuvenis, sterilis ieiunia terrae
      vomere fecundans. sic quondam consule curvo
   <font size="2">
    300
   </font>
   vertebas campos, paulum si pace sequestra
      classica laxasses, fortis eui laeva regebat
      stivam post aquilas, humili dum iuncta camino
      victoris fumum biberet palmata bubulci.
      Principis interea gladio lacrimabile fatum
   <font size="2">
    305
   </font>
   clauserat Aetius; cuius quo tutius ille
      magna Palatinis coniungeret agmina turmis,
      evocat hunc precibus; sed non se poena moratur
      sanguinis effusi (numerum collegerat ergo,
      non animum populi); ferri mala crimina ferro
   <font size="2">
    310
   </font>
   solvit et in vestram plus concidit ille ruinam.
      iam tunc imperium praesentis principis aurea
      volvebant bona fata colu; sed publica damna
      invidiam fugere viri. quicumque fuerunt
      nomen in Augustum lecti, tenuere relictum
   <font size="2">
    315
   </font>
   Caesaribus solium: postquam tu capta laboras,
      hic quod habet fecit. Traianum Nerva vocavit,
      cum pignus iam victor erat; Germanicus esset
      ut titulis, meritis fuerat. res ordine currit;
      hanc ambit famam, quisquis sic incipit. olim
   <font size="2">
    320
   </font>
   post Capreas Tiberi, post turpia numina Gai,
      censuram Claudi, citharam thalamosque Neronis,
      post speculi immanis pompam, quo se ille videbat
      hinc turpis, quod pulcher, Otho, post quina Vitelli
      milia famosi ventris damnata barathro,
   <font size="2">
    325
   </font>
   his titulis princeps lectus similique labore
      Vespasianus erat. sed ne fortasse latronis
      me clausam virtute putes, consumpsit in illo
      vim gentis vitae vitium; Scythicam feritatem
      non vires, sed vota tenent, spoliisque potitus
   <font size="2">
    330
   </font>
   immensis robur luxu iam perdidit omne,
      quo valuit, dum pauper erat. mea viscera pro se
      in me nunc armat; laceror tot capta per annos
      iure suo, virtute mea, fecundaque poenis
      quos patiar pario. propriis nil conficit armis:
   <font size="2">
    335
   </font>
   Gaetulis, Nomadis, Garamantibus Autololisque,
      Arzuge, Marmarida, Psyllo, Nasamone timetur
      segnis, et ingenti ferrum iam nescit ab auro.
      ipsi autem color exsanguis, quem crapula vexat
      et pallens pinguedo tenet, ganeaque perenni
   <font size="2">
    340
   </font>
   pressus acescentem stomachus non explicat auram.
      par est vita suis; non sic Barcaeus opimam
      Hannibal ad Capuam periit, cum fortia bello
      inter delicias mollirent corpora Baiae
      et se Lucrinas qua vergit Gaurus in undas
   <font size="2">
    345
   </font>
   bracchia Massylus iactaret nigra natator.
      atque ideo hunc dominum saltem post saecula tanta
      ultorem mihi redde, precor, ne dimicet ultra
      Carthago Italiam contra.' sic fata dolore
      ingemuit lacrimisque preces adiuvit obortis.
   <font size="2">
    350
   </font>
   his haec Roma refert: 'longas succinge querelas,
      o devota mihi: vindex tibi nomine divum
      Maiorianus erit. sed paucis pauca retexam.
      ex quo Theudosius communia iura fugato
      reddidit auctoris fratri, cui guttura fregit
   <font size="2">
    355
   </font>
   post in se vertenda manus, mea Gallia rerum
      ignoratur adhuc dominis ignaraque servit.
      ex illo multum periit, quia principe clauso,
      quisquis erat, miseri diversis partibus orbis
      vastari sollemne fuit. quae vita placeret,
   <font size="2">
    360
   </font>
   cum rector moderandus erat? contempta tot annos
      nobilitas iacuit: pretium res publica forti
      rettulit invidiam. princeps haec omnia noster
      corrigit atque tuum vires ex gentibus addens
      ad bellum per bella venit: nam maximus isse est,
   <font size="2">
    365
   </font>
   non pugnasse labor. terimus cur tempora verbis?
      pervenit et vincit.' tali sermone peractum
      concilium, verbisque deae famulante metallo
      aurea concordes traxerunt fila sorores.
      Hos me, quos cecini, Romae Libyaeque labores
   <font size="2">
    370
   </font>
   vota hominum docuere loqui; iam tempus ad illa
      ferre pedem, quae fanda mihi vel Apolline muto:
      pro Musis Mars vester erit. conscenderat Alpes
      Raetorumque iugo per longa silentia ductus
      Romano exierat populato trux Alamannus
   <font size="2">
    375
   </font>
   perque Cani quondam dictos de nomine eampos
      in praedam centum novies dimiserat hostes.
      iamque magister eras: Burconem dirigis illuc
      exigua comitante manu, sed sufficit istud,
      cum pugnare iubes; certa est victoria nostris
   <font size="2">
    380
   </font>
   te mandasse acies; peragit fortuna triumphum
      non populo, sed amore tuo; nolo agmina campo,
      quo mittis paucos. felix te respicit iste
      eventus belli. certatum est iure magistri,
      Augusti fato nuper: post hostis aperto
   <font size="2">
    385
   </font>
   errabat lentus pelago, postquam ordine vobis
      ordo omnis regnum dederat, plebs, curia. miles,
      et collega simul. Campanam flantibus Austris
      ingrediens terram securum milite Mauro
      agricolam aggreditur; pinguis per transtra sedebat
   <font size="2">
    390
   </font>
   Vandalus opperiens praedam, quam iusserat illuc
      captivo capiente trahi. sed vestra repente
      inter utrumque hostem dederant sese agmina planis,
      quae pelagus collemque secant portumque reducto
      efficiunt flexu fluvii. perterrita primum
   <font size="2">
    395
   </font>
   montes turba petit, trabibus quae clausa relictis
      praedae praeda fuit; tum concitus agmine toto
      in pugnam pirata coit: pars lintre cavata
      iam dociles exponit equos, pars ferrea texta
      concolor induitur, teretes pars explicat arcus
   <font size="2">
    400
   </font>
   spiculaque infusum ferro latura venenum,
      quae feriant bis missa semel. iam textilis anguis
      discurrit per utramque aciem, cui guttur adactis
      turgescit zephyris; patulo mentitur hiatu
      iratam pictura famem, pannoque furorem
   <font size="2">
    405
   </font>
   aura facit, quotiens crassatur vertile tergum
      flatibus, et nimium iam non capit alvus inane.
      at tuba terrisono strepuit grave rauca fragore,
      responsat clamor lituis, virtusque repente
      ignavis vel parva furit. cadit undique ferrum,
   <font size="2">
    410
   </font>
   hinc tamen in iugulos: hunc torta falarica iactu
      proterit, ad mortem vix cessatura secundam:
      hunc conti rotat ictus; equo ruit aclyde fossus
      ille veruque alius; iacet hic simul alite telo,
      absentem passus dextram; pars poplite secto
   <font size="2">
    415
   </font>
   mortis ad invidiam vivit, partemque cerebri
      hic galeae cum parte rapit, fortique lacerto
      disicit ancipiti miserabile sinciput ense.
      ut primum versis dat tergum Vandalus armis,
      succedit caedes pugnae: discrimine nullo
   <font size="2">
    420
   </font>
   sternuntur passim campis, et fortia quaeque
      fecit iners. trepidante fuga mare pallidus intrat
      et naves pertransit eques, turpique natatu
      de pelago ad cymbam rediit. sic tertia Pyrrhi
      quondam pugna fuit: caesis cum milibus illum
   <font size="2">
    425
   </font>
   Dentatus premeret, lacerae vix fragmina classis
      traxit in Epirum, qui Chaonas atque Molossos,
      qui Thracum Macetumque manus per litora vestra
      sparserat et cuius vires Oenotria pallens
      ipsaque, quae petiit, trepidaverat uncta Tarentus.
   <font size="2">
    430
   </font>
   hostibus expulsis campum qui maximus extat
      iam lustrare vacat: videas hic strage sub illa
      utrorumque animos; nullus non pectore caesus,
      quisquis vester erat: nullus non terga foratus,
      illorum quisquis. clamant hoc vulnera primi
   <font size="2">
    435
   </font>
   praedonum tum forte ducis, cui regis avari
      narratur nupsisse soror, qui pulvere caeco
      clausus et elisus pilis vestigia turpis
      gestat adhuc probrosa fugae. sic agmina vestra
      cum spoliis campum retinent et Marte fruuntur.
   <font size="2">
    440
   </font>
   interea duplici texis dum litore classem
      inferno superoque mari, cadit omnis in aequor
      silva tibi nimiumque diu per utrumque recisus,
      Appennine, latus navalique arbore dives
      non minus in pelagus nemorum quam mittis aquarum.
   <font size="2">
    445
   </font>
   Gallia continuis quamquam sit lassa tributis,
      hoc censu placuisse. cupit nec pondera sentit,
      quae prodesse probat, non tantis maior Atrides
      Carpathium texit ratibus, cum Doricus hostis
      Sigeas rapturus opes Rhoeteia clausit
   <font size="2">
    450
   </font>
   Pergama; nec tantae Seston iuncturus Abydo
      Xerxes classis erat, tumidas cum sterneret undas
      et pontum sub ponte daret, cum stagna superbo
      irrupit temerata gradu turmaeque frequentes
      Hellespontiaco persultavere profundo;
   <font size="2">
    455
   </font>
   nec sic Leucadio classis Mareotica portu
      Actiacas abscondit aquas, in bella mariti
      dum venit a Fario dotalis turba Canopo,
      cum patrio Cleopatra ferox circumdata sistro
      milite vel piceo fulvas onerata carinas
   <font size="2">
    460
   </font>
   Dorida diffusam premeret Ptolomaide gaza,
      hoc tu non cultu pugnas, sed more priorum
      dite magis ferro, merito cui subiacet aurum
      divitis ignavi. tales ne sperne rebelles:
      etsi non acies, decorant tamen ista triumphos.
   <font size="2">
    465
   </font>
   nec me Lageam stirpem memorasse pigebit
      hostis ad exemplum vestri; namque auguror isdem
      regnis fortunam similem, cum luxus in illa
      parte sit aequalis, nec peior Caesar in ista.
      ilicet aggrederis quod nullus tempore nostro
   <font size="2">
    470
   </font>
   Augustus potuit: rigidum septemplicis Histri
      agmen in arma rapis. nam quicquid languidus axis
      cardine Sithonio sub Parrhase parturit ursa,
      hoc totum tua signa pavet; Bastarna, Suebus,
      Pannonius, Neurus, Chunus, Geta, Dacus, Halanus,
   <font size="2">
    475
   </font>
   Bellonothus, Rugus, Burgundio, Vesus, Alites,
      Bisalta, Ostrogothus, Procrustes, Sarmata, Moschus
      post aquilas venere tuas; tibi militat omnis
      Caucasus et Scythicae potor Tanaiticus undae.
      quid faciat fortuna viri? quascumque minatur,
   <font size="2">
    480
   </font>
   has tremuit iam Roma manus; modo principe sub te,
      ne metuat, prope parva putat, nisi serviat illi
      quod timuit regnante alio. iam castra movebas
      et te diversis stipabant milia signis:
      obsequium gens una negat, quae nuper ab Histro
   <font size="2">
    485
   </font>
   rettulit indomitum solito truculentior agmen,
      quod dominis per bella caret populoque superbo
      Tuldila plectendas in proelia suggerit iras.
      hic tu vix armis positis iterum arma retractas:
      Bistonides veluti Ciconum cum forte pruinas
   <font size="2">
    490
   </font>
   Ogygiis complent thiasis, seu Strymonos arvis,
      seu se per Rhodopen, seu qua nimbosus in aequor
      volvit Hyperboreis in cautibus Ismarus Hebrum
      dat somno vaga turba, simul lassata quiescunt
      orgia et ad biforem reboat nec tibia flatum;
   <font size="2">
    495
   </font>
   vix requies, iam ponte ligant, rotat enthea thyrsum
      Bassaris et maculis Erythraeae nebridos horrens
      excitat Odrysios ad marcida tympana mystas.
      tu tamen hanc differs poenam, sed sanguinis auctor
      maioris, dum parcis, eras. non pertulit ultra
   <font size="2">
    500
   </font>
   hoc pro te plus cauta manus vestrumque pudorem
      sprevit pro vobis; primi cadit hostia belli,
      quisque rebellis erat. praedam quoque dividis illis,
      mens devota quibus fuerat: quae territa servit
      exemplo, gaudet pretio. Pharsalica Caesar
   <font size="2">
    505
   </font>
   arva petens subitas ferro compescuit iras:
      sed sua membra secans et causae mole coactus
      flevit quos perimit: vestris haec proficit armis
      seditio; quodcumque iubes, nisi barbarus audit,
      hinc cadit, ut miles timeat. iam tempore brumae
   <font size="2">
    510
   </font>
   Alpes marmoreas atque occurrentia iuncto
      saxa polo rupesque vitri siccamque minantes
      per scopulos pluviam primus pede carpis et idem
      lubrica praemisso firmas vestigia conto,
      coeperat ad rupis medium quae maxima turba est
   <font size="2">
    515
   </font>
   interno squalere gelu, quod colle supino
      artatis conclusa viis reptare rigenti
      non poterat revoluta solo: fors unus ab illo
      agmine, canentem cuius rota triverat Histrum,
      exclamat: 'gladios malo et sollemne quieta
   <font size="2">
    520
   </font>
   quod frigus de morte venit; mea torpor inerti
      membra rigore ligat, quodam mihi corpus adustum
      frigoris igne perit. sequimur sine fine labori
      instantem iuvenem; quisquis fortissimus ille est
      aut rex aut populus, castris modo clausus aprica
   <font size="2">
    525
   </font>
   vel sub pelle iacet; nos anni vertimus usum.
      quod iubet hic, lex rebus erit; non flectitur umquam
      a coeptis damnumque putat, si temporis iras
      vel per damna timet. qua dicam gente creatum,
      quem Scytha non patior? cuius lac tigridis infans
   <font size="2">
    530
   </font>
   Hyrcana sub rupe bibit? quae sustulit istum
      axe meo gravior tellus? en vertice summo
      algentes cogit turmas ac frigora ridet,
      dum solus plus mente calet. cum classica regis
      Arctoi sequerer, Romani principis arma
   <font size="2">
    535
   </font>
   Caesareumque larem luxu torpere perenni
      audieram: dominos nil prodest isse priores,
      si rex hic quoque fortis erat.' maiora parantem
      dicere de scopulo verbis accendis amaris:
      'quisquis es, oppositi metuis qui lubrica clivi,
   <font size="2">
    540
   </font>
   frange cutem pendentis aquae scalptoque fluento
      sit tibi lympha gradus. turpes depone querelas:
      otia frigus habent. numquid mihi membra biformis
      Hylaei natura dedit? num Pegasus alis
      adiuvit quicquid gradior pennasque volanti
   <font size="2">
    545
   </font>
   dat Calais Zetusque mihi, quem ninguida cernis
      calcantem iam dorsa iugi? vos frigora frangunt,
      vos Alpes? iam iam studeam pensare pruinas:
      aestatem sub Syrte dabo.' sic agmina voce
      erigis exemploque levas; primusque labores
   <font size="2">
    550
   </font>
   aggrederis quoscumque iubes; tum cetera paret
      turba libens, servit propriis cum legibus auctor.
      Qui tibi praeterea comites quantusque magister
      militiae, vestrum post vos qui compulit agmen,
      sed non invitum? dignus, cui cederet uni
   <font size="2">
    555
   </font>
   Sulla acie, genio Fabius, pietate Metellus.
      Appius eloquio, vi Fulvius, arte Camillus.
      si praefecturae quantus moderetur honorem
      vir quaeras, tendit patulos qua Gallia fines,
      vix habuit mores similes, cui teste senatu.
   <font size="2">
    560
   </font>
   in se etiam tractum comnriserat Vlpius ensem.
      qui dictat modo iura Getis, sub iudice vestro
      pellitus ravum praeconem suscipit hostis.
      quid loquar hic illum, qui scrinia sacra gubernat,
      qui, cum civilis dispenset partis habenas,
   <font size="2">
    565
   </font>
   sustinet armati curas, interprete sub quo
      flectitur ad vestras gens effera condiciones?
      quid laudare Petrum parvis, temeraria Clio,
      viribus aggrederis? cuius dignatur ab ore
      Caesar in orbe loqui, licet et quaestore diserto
   <font size="2">
    570
   </font>
   polleat; attamen hic nuper, placidissime princeps,
      obside percepto nostrae de moenibus urbis
      visceribus miseris insertum depulit ensem.
      et quia lassatis nimium spes unica rebus
      venisti, nostris, petimus, succurre ruinis,
   <font size="2">
    575
   </font>
   Lugdunumque tuam, dum praeteris, aspice victor:
      otia post nimios poscit te fracta labores.
      cui pacem das, redde animum: lassata iuvenci
      cervix deposito melius post sulcat aratro
      telluris glaebam solidae. bove, fruge, colono,
   <font size="2">
    580
   </font>
   civibus exhausta est. stantis fortuna latebat;
      dum capitur, vae quanta fuit! post gaudia, princeps,
      delectat meminisse mali. populatibus, igni
      etsi concidimus, veniens tamen omnia tecum
      restituis: fuimus vestri quia causa triumphi,
   <font size="2">
    585
   </font>
   ipsa ruina placet. cum victor scandere currum
      incipies crinemque sacrum tibi more priorum
      nectet muralis, vallaris, civica laurus
      et regum aspicient Capitolia fulva catenas,
      cum vesties Romam spoliis, cum divite cera
   <font size="2">
    590
   </font>
   pinges Cinyfii captiva mapalia Bocchi,
      ipse per obstantes populos raucosque fragores
      praecedam et tenui, sicut nunc, carmine dicam
      te geminas Syrtes, Alpes te, te mare magnum,
      te freta, te Libycas pariter domuisse catervas,
   <font size="2">
    595
   </font>
   ante tamen vicisse mihi. quod lumina flectis
      quodque serenato miseros iam respicis ore,
      exultare libet: memini, cum parcere velles,
      hic tibi vultus erat; mitis dat signa venustas.
      annue: sic vestris respiret Byrsa trophaeis,
   <font size="2">
    600
   </font>
   sic Parthus certum fugiat Maurusque timore
      albus eat; sic Susa tremant positisque pharetris
      exarmata tuum circumstent Bactra tribunal.
  </p>
  <p>
   <b>
    <a name="6">
    </a>
    CARMEN VI
   </b>
  </p>
  <p>
   PRAEFATIO PANEGYRICI DICTI AVITO AUGUSTO.
  </p>
  <p>
   Pallados armisonae festum dum cantibus ortum
            personat Hismario Thracia vate chelys,
      et dum Mopsopium stipantur per Marathonem
            qui steterant fluvii quaeque cucurrit humus,
      dulcisonum quatitur fidibus dum pectine murmur,
   <font size="2">
    5
   </font>
   has perhibent laudes laude probasse deam:
      'diva, Gigantei fudit quam tempore belli
            armatus partus vertice dividuo,
      quam neque Deliacis peperit Latona sub antris,
            fixura errantem Cyclada pignoribus,
   <font size="2">
    10
   </font>
   nec quae Cadmeis pariens Alciden in oris
            suspendit triplici nocte puerperium,
      nec cuius pluvio turris madefacta metallo est,
            cum matrem impleret filius aurigena:
      sed te, cum trepidum spectaret Flegra Tonantem,
   <font size="2">
    15
   </font>
   impulit excussam vertice ruptus apex:
      cumque deos solae traherent in proelia vires,
            confusum valde te sine robur erat:
      protulit ut mox te patrius, Sapientia, vertex,
            tum mage vicerunt, te cum habuere dei.
   <font size="2">
    20
   </font>
   te propter cessit, manibus constructa tremendis,
            iam prope per rutilum machina tensa polum.
      Pindus, Othrys, Pholoe dextris cecidere Gigantum,
            decidit et Rhoeti iam gravis Ossa manu,
      sternitur Aegaeon, Briareus, Ephialta Mimasque,
   <font size="2">
    25
   </font>
   Aretoas sueti lambere calce rotas.
      Enceladus patri iacuit fratrique Typhoeus:
            Euboicam hic rupem sustinet, hic Siculam.'
      hinc sese ad totam genetricem transtulit Orpheus
            et docuit chordas dicere Calliopam.
   <font size="2">
    30
   </font>
   assurrexerunt Musae sub laude sororis
            et placuit divae carmine plus pietas.
      quod si maternas laudes cantasse favori est
            nec valeo priscas aequiperare fides,
      publicus hic pater est, vovi cui carmen, Avitus:
   <font size="2">
    35
   </font>
   materia est maior, si mihi Musa minor.
  </p>
  <p>
   <b>
    <a name="7">
    </a>
    CARMEN VII
   </b>
  </p>
  <p>
   PANEGYRICUS.
  </p>
  <p>
   Phoebe, peragrato tandem visurus in orbe
      quem possis perferre parem, da lumina caelo:
      sufficit hic terris. nec se iam signifer astris
      iactet, Marmaricus quem vertice conterit Atlans:
      sidera sunt isti. quae sicut mersa nitescunt,
   <font size="2">
    5
   </font>
   adversis sic Roma micat, cui fixus ab ortu
      ordo fuit crevisse malis. modo principe surget
      consule; nempe, patres, collatos cernere fasces
      vos iuvat et sociam sceptris mandasse curulem:
      credite, plus dabitis: currus. iam necte bifrontes,
   <font size="2">
    10
   </font>
   anceps lane, comas duplicique accingere lauro.
      principis anterior, iam consulis iste coruscat
      annus, et emerita trabeis diademata crescunt.
      incassum iam, Musa, paves, quod propulit Auster
      vela ratis nostrae; pelago quia currere famae
   <font size="2">
    15
   </font>
   coepimus, en sidus, quod nos per caerula servet.
      Forte pater superum prospexit ab aethere terras:
      ecce viget quodcumque videt; mundum reparasse
      aspexisse fuit; solus fovet omnia nutus.
      iamque ut conveniant superi, Tegeaticus Arcas
   <font size="2">
    20
   </font>
   nunc plantis, nunc fronte volat; vix contigit arva:
      et toto descendit avo. mare, terra vel aer
      indigenas misere deos. germane Tonantis,
      prime venis, viridi qui Dorida findere curru
      suetus in attonita spargis cito terga serenum;
   <font size="2">
    25
   </font>
   umentes Nymphas Forcus comitatur ibique
      glaucus, Glauce, venis, vatum et certissime Proteu,
      certus eras. longo veniunt post ordine divi:
      pampineus Liber, Mars trux, Tirynthius hirtus,
      nuda Venus, fecunda Ceres, pharetrata Diana,
   <font size="2">
    30
   </font>
   Iuno gravis, prudens Pallas, turrita Cybebe,
      Saturnus profugus, vaga Cynthia, Phoebus ephebus,
      Pan pavidus, Fauni rigidi, Satyri petulantes.
      convenere etiam caelum virtute tenentes:
      Castor equo, Pollux caestu, Perseius harpe,
   <font size="2">
    35
   </font>
   fulmine Vulcanus, Tiphys rate, gente Quirinus.
      quis canat hic aulam caeli, rutilantia cuius
      ipsa pavimentum sunt sidera? iam pater aureo
      tranquillus sese solio locat, inde priores
      consedere dei (fluviis quoque contigit illo,
   <font size="2">
    40
   </font>
   sed senibus, residere loco, tibi, maxime fluctu
      Eridane et flavis in pocula fracte Sicambris,
      Rhene tumens Scythiaeque vagis equitate catervis
      Hister et ignotum plus notus, Nile, per ortum):
      cum procul erecta caeli de parte trahebat
   <font size="2">
    45
   </font>
   pigros Roma gradus, curvato cernua collo
      ora ferens; pendent crines de vertice, tecti
      pulvere, non galea, clipeusque inpingitur aegris
      gressibus, et pondus, non terror fertur in hasta.
      utque pii genibus primum est adfusa Tonantis,
   <font size="2">
    50
   </font>
   'testor, sancte parens', inquit, 'te numen et illud,
      quicquid Roma fui: summo satis obruta fato
      invideo abiectis; pondus non sustinet ampli
      culminis arta domus nec fulmen vallibus instat.
      quid, rogo, bis seno mihi vulture Tuscus aruspex
   <font size="2">
    55
   </font>
   portendit? iaciens primae cur moenia genti
      ominibus iam celsa fui, dum collis Etrusci
      fundamenta iugis aperis mihi, Romule pauper?
      plus gladio secura fui, cum turbine iuncto
      me Rutulus, Veiens, pariterque Auruncus et Aequus,
   <font size="2">
    60
   </font>
   Hernicus et Volscus premerent. sat magna videbar
      et tibi, dum rumpit vitiatum femina ferro
      corpus et ad castum remeas, pudor erute, vulnus.
      iam cum vallatam socio me clausit Etrusco
      Tarquinius: pro Muci ignes! pro Coclitis undae!
   <font size="2">
    65
   </font>
   pro dolor! hic quonam est, qui sub mea iura redegit
      Samnitem Gurges? Volsci qui terga cecidit,
      Marcius et, Senones fundens, dictator et exul?
      Fabricii vitam vellem, mortes Deciorum,
      vel sic vincentem vel sic victos: mea redde
   <font size="2">
    70
   </font>
   principia. heu! quo nunc pompae ditesque triumphi
      et pauper consul? Libycum mea terruit axem
      cuspis et infido posui iuga tertia Poeno.
      Indorum Ganges, Colchorum Phasis, Araxes
      Armeniae, Ger Aethiopum Tanaisque Getarum
   <font size="2">
    75
   </font>
   Thybrinum tremuere meum. me Teutone iuncto
      quondam fracte subis Cimber, gladiisque gravatas
      ante manus solas iussi portare catenas.
      vae mihi! qualis eram, cum per mea iussa iuberent
      Sulla, Asiagenes, Curius, Paulus, Pompeius
   <font size="2">
    80
   </font>
   Tigrani, Antiocho, Pyrrho, Perseo, Mithridati
      pacem, regna, fugam, vectigal, vincla, venenum.
      Sauromatem taceo ac Moschum solitosque cruentum
      lac potare Getas ac pocula tingere venis
      vel, cum diffugiunt, fugiendos tum mage Persas.
   <font size="2">
    85
   </font>
   nec terras dixisse sat est: fulgentibus armis
      tot maria intravi duee, te longeque remotas
      sole sub occiduo gentes. victricia Caesar
      signa Caledonios transvexit ad usque Britannos;
      fuderit et quamquam Scotum et cum Saxone Pictum,
   <font size="2">
    90
   </font>
   hostes quaesivit, quem iam natura vetabat
      quaerere plus homines. vidit te frangere Leucas,
      trux Auguste, Pharon, dum classicus Actia miles
      stagna quatit profugisque bibax Antonius armis
      incestam vacuat patrio Ptolomaida regno.
   <font size="2">
    95
   </font>
   cumque prius stricto quererer de cardine mundi,
      nec limes nunc ipsa mihi. plus, summe deorum,
      sum iusto tibi visa potens, quod Parthicus ultro
      restituit mea signa Sapor positoque tiara
      funera Crassorum flevit, dum purgat. et hinc iam,
   <font size="2">
    100
   </font>
   pro dolor! excusso populi iure atque senatus,
      quod timui, incurri; sum tota in principe, tota
      principis, et fio lacerum de Caesare regnum,
      quae quondam regina fui; Capreasque Tiberi
      et caligas Gai Claudi censura secuta est
   <font size="2">
    105
   </font>
   et vir morte Nero; tristi Pisone verendum
      Galbam sternis, Otho, speculo qui pulcher haberi
      dum captas, ego turpis eram; mihi foeda Vitelli
      intulit ingluvies ventrem, qui tempore parvo
      regnans sero perit; lassam post inclitus armis
   <font size="2">
    110
   </font>
   Vespasianus habet, Titus hinc, post hunc quoque frater;
      post quem tranquillus vix ine mihi reddere Nerva
      coepit, adoptivo factus de Caesare maior;
      Vlpius inde venit, quo formidata Sicambris
      Agrippina fuit, fortis, pius, integer, acer.
   <font size="2">
    115
   </font>
   talem capta precor. Traianum nescio si quis
      aequiperet, ni fors iterum tu, Gallia, mittas
      qui vincat.' lacrimae vocem clausere precantis,
      et quicquid superest, luctus rogat. undique caeli
      assurgunt proceres, Mars, Cypris, Romulus et qui
   <font size="2">
    120
   </font>
   auctores tibi, Roma, dei; iam mitior ipsa
      flectitur atque iras veteres Saturnia donat.
      Iuppiter ista refert: 'Fatum quo cuncta reguntur
      quoque ego, non licuit frangi. sat celsa laborant
      semper, et elatas nostro de munere vires
   <font size="2">
    125
   </font>
   invidit Fortuna sibi; sed concipe magnos,
      quamquam fracta, animos. si te Porsenna soluto
      plus timuit de ponte fremens, si moenia capta
      mox Brenni videre fugam, si denique dirum
      Hannibalem iuncto terrae caelique tumultu
   <font size="2">
    130
   </font>
   reppulimus (cum castra tuis iam proxima muris
      starent, Collina fulmen pro turre cucurrit,
      atque illic iterum timuit natura paventem
      post Flegram pugnare Iovem): torpentia tolle
      lumina, detersam mentem caligo relinquat.
   <font size="2">
    135
   </font>
   te mirum est vinci; incipies cum vincere, mirum
      non erit. utque tibi pateat quo surgere tandem
      fessa modo possis, paucis, cognosce, docebo.
      Est mihi, quae Latio se sanguine tollit alumnam,
      tellus clara viris, cui non dedit optima quondam
   <font size="2">
    140
   </font>
   rerum opifex natura parem; fecundus ab urbe
      pollet ager, primo qui vix proscissus aratro
      semina tarda sitit vel luxuriante iuvenco
      arcana exponit piceam pinguedine glaebam.
      assurrexit huic, coxit quod torridus Auster,
   <font size="2">
    145
   </font>
   Niliacum Libycumque solum, collataque semper
      arida Mygdoniae damnarunt Gargara falces;
      Apulus et Calaber cessit. spes unica rerum,
      hanc, Arverne, colens nulli pede cedis in armis,
      quosvis vincis equo. testis mihi Caesaris esto
   <font size="2">
    150
   </font>
   hic nimium fortuna pavens, cum colle repulsus
      Gergoviae castris miles vix restitit ipsis.
      hos ego tam fortes volui, sed cedere Avitum
      dum tibi, Roma, paro, rutilat cui maxima dudum
      stemmata complexum germen, palmata cucurrit
   <font size="2">
    155
   </font>
   per proavos, gentisque suae te teste, Philagri,
      patricius resplendet apex. sed portio quanta est
      haec laudum, laudare patres, quos quippe curules
      et praefecturas constat debere nepoti?
      sint alii, per quos se postuma iactet origo,
   <font size="2">
    160
   </font>
   et priscum titulis numeret genus alter: Avite,
      nobilitas tu solus avos. libet edere tanti
      gesta viri et primam paucis percurrere vitam.
      Solverat in partum generosa puerpera casti
      ventris onus; manifesta dedi mox signa futuri
   <font size="2">
    165
   </font>
   principis ac totam fausto trepidi patris aulam
      implevi augurio, licet idem grandia nati
      culparet fata et pueri iam regna videret.
      sed sibi commissum tanto sub pignore cernens
      mundi depositum, ne quid tibi, Roma, periret,
   <font size="2">
    170
   </font>
   iuvit fortunam studio. lactantia primum
      membra dedit nivibus, glaciemque irrumpere plantis
      iussit et attritas parvum ridere pruinas.
      surgentes animi Musis formantur et illo
      quo Cicerone tonas; didicit quoque facta tuorum
   <font size="2">
    175
   </font>
   ante ducum; didicit pugnas libroque relegit
      quae gereret campo. primus vix coeperat esse
      ex infante puer, rabidam cum forte cruentis
      rictibus atque escas ieiuna fauce parantem
      plus catulis stravit (fuerant nam fragmina propter)
   <font size="2">
    180
   </font>
   arrepta de caute lupam, fractusque molari
      dissiluit vertex et saxum vulnere sedit.
      sic meus Alcides, Nemeae dum saltibus errat,
      occurrit monstro vacuus, non robora portans,
      non pharetras; stetit ira fremens atque hoste propinquo
   <font size="2">
    185
   </font>
   consuluit solos virtus decepta lacertos.
      parva quidem, dicenda tamen: quis promptior isto
      tensa catenati summittere colla Molossi,
      et lustris recubare feras, interprete nare
      discere non visas et in aere quaerere plantas?
   <font size="2">
    190
   </font>
   iam si forte suem latratibus improbus Vmber
      terruit, albentes nigro sub gutture lunas
      frangere ludus erat colluctantique lacerto
      vasta per adversas venabula cogere praedas.
      quam pulchrum, cum forte domum post lustra revertens
   <font size="2">
    195
   </font>
   horrore splenderet apri virtusque repugnans
      proderet invitum per fortia facta pudorem!
      sic Pandioniis castae Tritonidos arvis
      Hippolytus roseo sudum radiabat ab ore,
      sed simili, gemino flagrans cum Cressa furore
   <font size="2">
    200
   </font>
   transiit affectu matres et fraude novercas.
      quid volucrum studium, dat quas natura rapaces
      in vulgus prope cognatum? quis doctior isto
      instituit varias per nubila iungere lites?
      alite vincit aves, celerique per aethera plausu
   <font size="2">
    205
   </font>
   hoc nulli melius pugnator militat unguis.
      nec minus haec inter civilia iura secutus
      eligitur primus, iuvenis, solus, mala fractae
      alliget ut patriae poscatque informe recidi
      vectigal. procerum tum forte potentior illic,
   <font size="2">
    210
   </font>
   post etiam princeps, Constantius omnia praestat,
      indole defixus tanta et miratus in annis
      parvis grande bonum vel in ore precantis ephebi
      verba senis. ducis hinc pugnas et foedera regum
      pandere, Roma, libet, variis incussa procellis
   <font size="2">
    215
   </font>
   bellorum regi Getico tua Gallia pacis
      pignora iussa dare est, inter quae nobilis obses
      tu, Theodore, venis, quem pro pietate propinqui
      expetis in media pelliti principis aula
      tutus, Avite, fide; probat hoc iam Theudoris altum
   <font size="2">
    220
   </font>
   exemplum officii. res mira et digna relatu,
      quod fueris blandus, regi placuisse feroci.
      hinc te paulatim praelibat sensibus imis
      atque animis: vult esse suum; sed spernis amicum
      plus quam Romanum gerere. stupet ille repulsam
   <font size="2">
    225
   </font>
   et plus inde places. rigidum sic, Pyrrhe, videbas
      Fabricium, ingestas animo cum divite fugit
      pauper opes, regem temnens, dum supplice censu
      pignus amicitiae vili mendicat ab auro.
      Aetium interea, Scythico quia saepe duello est
   <font size="2">
    230
   </font>
   edoctus, sequeris; qui, quamquam celsus in armis.
      nil sine te gessit, cum plurima tute sine illo.
      nam post Iuthungos et Norica bella subacto
      victor Vindelico Belgam, Burgundio quem trux
      presserat, absolvit iunctus tibi. vincitur illic
   <font size="2">
    235
   </font>
   cursu Herulus, Chunus iaculis Francusque natatu,
      Sauromata clipeo, Salius pede, falce Gelonus,
      vulnere vel si quis plangit, cui flesse feriri est
      ac ferro perarasse genas vultuque minaci
      rubra cicatricum vestigia defodisse.
   <font size="2">
    240
   </font>
   Illustri iam tum donatur celsus honore.
      squameus et rutilis etiamnunc livida cristis
      ora gerens vix arma domum sordentia castris
      rettulerat: nova bella iterum pugnamque sub ipsis
      iam patriae muris periturus commovet hostis,
   <font size="2">
    245
   </font>
   Litorius Scythicos equites tum forte subacto
      celsus Aremorico Geticum rapiebat in agmen
      per terras, Arverne, tuas, qui proxima quaeque
      discursu, flammis, ferro, feritate, rapinis
      delebant, pacis fallentes nomen inane.
   <font size="2">
    250
   </font>
   huius tum famulum quidam truculentior horum,
      mox feriende, feris; ruit ille et tristia fata
      commendat domino absenti partemque futuram
      vindictae moriens Stygium spe portat ad amnem.
      et iam fama viro turres portasque tuenti
   <font size="2">
    255
   </font>
   intuitu pavidae plebis perfert scelus actum.
      excutitur, restat, pallet, rubet, alget et ardet,
      ac sibimet multas vultum variata per unum
      ira facit facies, vel, qui mos saepe dolenti,
      plus amat extinctum; tandem prorumpit et arma,
   <font size="2">
    260
   </font>
   arma fremit, pinguisque etiamnum sanguine fertur
      lorica, obtusus per barbara vulnera contus
      atque sub assiduis dentatus caedibus ensis.
      includit suras ocreis capitique micantem
      imponit galeam, fulvus cui crescit in altum
   <font size="2">
    265
   </font>
   conus et iratam iaculatur vertice lucem.
      et iam scandit equum vulsisque a cardine portis
      emicat; adsistunt socio Virtusque Dolorque
      et Pudor: armatas pilo petit impiger alas
      pugnando pugnam quaerens, pavidumque per agmen
   <font size="2">
    270
   </font>
   multorum interitu compensat quod latet unus.
      sic Phrygium Emathia victorem cuspide poscens
      Aeacides caeso luctum frenavit amico
      per mortes tot, Troia, tuas, iam vilia per se
      agmina contentus ruere, strictumque per amplos
   <font size="2">
    275
   </font>
   exerere gladium populos; natat obruta tellus
      sanguine, dumque hebetat turba grave caedua telum,
      absens in cuncto sibi vulnere iam cadit Hector.
      proditus ut tandem tanti qui causa tumultus,
      inquit Avitus: 'Age, Scythica nutrite sub arcto
   <font size="2">
    280
   </font>
   qui furis et caeso tantum qui fidis inermi,
      congredere armato. multum tibi praestitit ira
      iam mea: concessi pugnam iubeoque resistas;
      certantem mactasse iuvat.' sic fatur et aequor
      prosilit in medium, nec non ferus advenit hostis.
   <font size="2">
    285
   </font>
   ut primum pectus vel comminus ora tulere,
      hic ira tremit, ille metu. iam cetera turba
      diversis trepidat votis variosque per ictus
      pendet ab eventu. sed postquam prima, secunda
      tertiaque acta rota est, venit ecce et celsa cruentum
   <font size="2">
    290
   </font>
   perforat hasta virum, post et confinia dorsi
      cedit transfosso ruptus bis pectore thorax.
      et dum per duplicem sanguis singultat hiatum,
      dividua ancipitem carpserunt vulnera vitam.
      Haec post gesta viri (temet, Styx livida, testor)
   <font size="2">
    295
   </font>
   intemerata mihi praefectus iura regebat:
      et caput hoc sibimet solitis defessa ruinis
      Gallia suscipiens Getica pallebat ab ira.
      nil prece, nil pretio, nil milite fractus agebat
      Aetius; capto terrarum damna patebant
   <font size="2">
    300
   </font>
   Litorio; in Rhodanum proprios producere fines
      Theudoridae fixum, nec erat pugnare necesse,
      sed migrare Getis. rabidam trux asperat iram
      victor; quod sensit Scythicum pro moenibus hostem,
      imputat; et nil est gravius, si forsitan umquam
   <font size="2">
    305
   </font>
   vincere contingat, trepido. postquam undique nullum
      praesidium ducibusque tuis nil, Roma, relictum est,
      foedus, Avite, novas; saevum tua pagina regem
      lecta domat; iussisse sat est te quod rogat orbis.
      credent hoc umquam gentes populique futuri?
   <font size="2">
    310
   </font>
   littera Romani cassat quod, barbare, vincis.
      iura igitur rexit; namque hoc quoque par fuit, ut tum
      assertor fieret legum qui nunc erit auctor,
      ne dandus populis princeps, caput, induperator,
      Caesar et Augustus solum fera proelia nosset.
   <font size="2">
    315
   </font>
   Iam praefecturae perfunctus culmine tandem
      se dederat ruri (numquam tamen otia, numquam
      desidia imbellis: studiumque et cura quieto
      armorum semper): subito cum rupta tumultu
      barbaries totas in te transfuderat arctos,
   <font size="2">
    320
   </font>
   Gallia. pugnacem Rugum comitante Gelono
      Gepida trux sequitur; Seyrum Burgundio cogit;
      Chunus, Bellonotus, Neurus, Bastarna, Toringus,
      Bructerus, ulvosa vel quem Nicer alluit unda,
      prorumpit Francus; cecidit cito secta bipenni
   <font size="2">
    325
   </font>
   Hercynia in lintres et Rhenum texuit alno;
      et iam terrificis diffuderat Attila turmis
      in campos se, Belga, tuos. vix liquerat Alpes
      Aetius, tenue et rarum sine milite ducens
      robur in auxiliis, Geticum male credulus agmen
   <font size="2">
    330
   </font>
   incassum propriis praesumens adfore castris.
      nuntius at postquam ductorem perculit, Hunos
      iam prope contemptum propriis in sedibus hostem
      expectare Getas, versat vagus omnia secum
      consilia et mentem curarum fluctibus urget,
   <font size="2">
    335
   </font>
   tandem nutanti sedit sententia celsum
      exorare virum, collectisque omnibus una
      principibus coram supplex sic talibus infit:
      'orbis, Avite, salus, cui non nova gloria nunc est,
      quod rogat Aetius; voluisti, et non nocet hostis;
   <font size="2">
    340
   </font>
   vis: prodest. inclusa tenes tot milia nutu,
      et populis Geticis sola est tua gratia limes;
      infensi semper nobis pacem tibi praestant.
      victrices, i, prome aquilas; fac, optime, Chunos,
      quorum forte prior fuga nos concusserat olim,
   <font size="2">
    345
   </font>
   bis victos prodesse mihi.' sic fatur, et ille
      pollicitus votum fecit spem. protinus inde
      avolat et famulas in proelia concitat iras.
      ibant pellitae post classica Romula turmae,
      ad nomen currente Geta; timet aere vocari
   <font size="2">
    350
   </font>
   dirutus, opprobrium. non damnum barbarus horrens.
      hos ad bella trahit iam tum spes orbis Avitus,
      vel iam privatus vel adhuc. sic cinnama busto
      collis Erythraei portans Phoebeius ales
      concitat omne avium vulgus; famulantia currunt
   <font size="2">
    355
   </font>
   agmina, et angustus pennas non explicat aer.
      Iam prope fata tui bis senas vulturis alas
      complebant (scis namque tuos, scis, Roma, labores):
      Aetium Placidus mactavit semivir amens.
      vixque tuo impositum capiti diadema, Petroni:
   <font size="2">
    360
   </font>
   ilico barbaries, nec non sibi capta videri
      Roma Getis tellusque suo cessura furori.
      raptores ceu forte lupi, quis nare sagaci
      monstrat odor pinguem clausis ab ovilibus auram,
      irritant acuuntque famem portantque rapinae
   <font size="2">
    365
   </font>
   in vultu speciem, patulo ieiunia rictu
      fallentes; iam iamque tener spe frangitur agnus,
      atque absens avido crepitat iam praeda palato.
      quin et Aremoricus piratam Saxona tractus
      sperabat, cui pelle salum sulcare Britannum
   <font size="2">
    370
   </font>
   ludus et assuto glaucum mare findere lembo.
      Francus Germanum primum Belgamque secundum
      sternebat, Rhenumque ferox, Alamanne, bibebas
      Romani ripis et utroque superbus in agro
      vel civis vel victor eras. sed perdita cernens
   <font size="2">
    375
   </font>
   terrarum spatia princeps iam Maximus, unum
      quod fuit in rebus, peditumque equitumque magistrum
      te sibi, Avite, legit. collati rumor honoris
      invenit agricolam, flexi dum forte ligonis
      exercet dentes vel pando pronus aratro
   <font size="2">
    380
   </font>
   vertit inexcoctam per pinguia iugera glaebam.
      sic quondam ad patriae res fractas pauper arator,
      Cincinnate, venis, veterem cum te induit uxor
      ante boves trabeam dictatoremque salignae
      excepere fores atque ad sua tecta ferentem
   <font size="2">
    385
   </font>
   quod non persevit, turpique e fasce gravata
      vile triumphalis portavit purpura semen.
      Vt primum ingesti pondus suscepit honoris,
      legas qui veniam poscant, Alamanne, furori,
      Saxonis incursus cessat, Chattumque palustri
   <font size="2">
    390
   </font>
   alligat Albis aqua; vixque hoc ter menstrua totum
      luna videt, iamque ad populos ac rura feroci
      tenta Getae pertendit iter, qua pulsus ab aestu
      Oceanus refluum spargit per culta Garumnam;
      in flumen currente mari transcendit amarus
   <font size="2">
    395
   </font>
   blanda fluenta latex, fluviique impacta per alveum
      salsa peregrinum sibi navigat unda profundum.
      hic iam disposito laxantes frena duello
      Vesorum proceres raptim suspendit ab ira
      rumor, succincto referens diplomate Avitum
   <font size="2">
    400
   </font>
   iam Geticas intrare domos positaque parumper
      mole magisterii legati iura subisse.
      obstupuere duces pariter Seythicusque senatus
      et timuere, suam pacem ne forte negaret.
      sic rutilus Phaethonta levem cum carperet axis
   <font size="2">
    405
   </font>
   iam pallente die flagrantique excita mundo
      pax elementorum fureret vel sicca propinquus
      saeviret per stagna vapor limusque sitiret
      pulvereo ponti fundo, tunc unica Phoebi
      insuetum clemens extinxit flamma calorem.
   <font size="2">
    410
   </font>
   Hic aliquis tum forte Getes, dum falce recocta
      ictibus informat saxoque cacuminat ensem,
      iam promptus caluisse tubis, iam iamque frequenti
      caede sepulturus terram non hoste sepulto,
      claruit ut primum nomen venientis Aviti,
   <font size="2">
    415
   </font>
   exclamat: 'periit bellum, date rursus aratra.
      otia si replico priscae bene nota quietis,
      non semel iste mihi ferrum tulit. o pudor! o di!
      tantum posse fidem! quid foedera lenta minaris,
      in damnum mihi fide meum? compendia pacis
   <font size="2">
    420
   </font>
   et praestare iubes nos et debere: quis umquam
      crederet? en Getici reges, parere volentes,
      inferius regnasse putant. nec dicere saltim
      desidiae obtentu possum te proelia nolle:
      pacem fortis amas. iam partes sternit Avitus;
   <font size="2">
    425
   </font>
   insuper et Geticas praemissus continet iras
      Messianus; adhuc mandasti, et ponimus arma.
      quid restat, quod posse velis? quod non sumus hostes,
      parva reor; prisco tu si mihi notus in actu es,
      auxiliaris ero. vel sic pugnare licebit.'
   <font size="2">
    430
   </font>
   Haec secum rigido Vesus dum corde volutat,
      ventum in conspectum fuerat; rex atque magister
      propter constiterant; hic vultu erectus, at ille
      laetitia erubuit veniamque rubore poposcit.
      post hinc germano regis, hinc rege retento
   <font size="2">
    435
   </font>
   Palladiam implicitis manibus subiere Tolosam.
      band secus insertis ad pulvinaria palmis
      Romulus et Tatius foedus iecere, parentum
      cum ferro et rabidis cognato in Marte maritis
      Hersilia inseruit Pallantis colle Sabinas.
   <font size="2">
    440
   </font>
   Interea incautam furtivis Vandalus armis
      te capit, infidoque tibi Burgundio ductu
      extorquet trepidas mactandi principis iras.
      heu facinus! in bella iterum quartosque labores
      perfida Elisseae crudeseunt classica Byrsae.
   <font size="2">
    445
   </font>
   nutristis quod, fata, malum? conscenderat arces
      Euandri Massyla phalanx montesque Quirini
      Marmarici pressere pedes rursusque revexit
      quae captiva dedit quondam stipendia Barce.
      exilium patrum, plebis mala, principe caeso
   <font size="2">
    450
   </font>
   captivum imperium ad Geticas rumor tulit aures.
      luce nova veterum coetus de more Getarum
      contrahitur; stat prisca annis viridisque senectus
      consiliis; squalent vestes ac sordida macro
      lintea pinguescunt tergo, nec tangere possunt
   <font size="2">
    455
   </font>
   altatae suram pelles, ac poplite nudo
      peronem pauper nodus suspendit equinum.
      Postquam in consilium seniorum venit honora
      pauperies pacisque simul rex verba poposcit,
      dux ait: 'optassem patriis securus in arvis
   <font size="2">
    460
   </font>
   emeritam, fateor, semper fovisse quietem,
      ex quo militiae post munia trina superbum
      praefecturae apicem quarto iam culmine rexi.
      sed dum me nostri princeps modo Maximus orbis,
      ignarum, absentem, procerum per mille repulsas
   <font size="2">
    465
   </font>
   ad lituos post iura vocat voluitque sonoris
      praeconem mutare tubis, promptissimus istud
      arripui officium, vos quo legatus adirem.
      foedera prisca precor, quae nune meus ille teneret,
      iussissem si forte, senex, cui semper Avitum
   <font size="2">
    470
   </font>
   sectari crevisse fuit. tractare solebam
      res Geticas olim; scis te nescisse frequenter
      quae suasi nisi facta. tamen fortuna priorem
      abripuit genium; periit quodcumque merebar
      cum genitore tuo. Narbonem tabe solutum
   <font size="2">
    475
   </font>
   ambierat (tu parvus eras), trepidantia cingens
      nailia in infames iam iamque coegerat escas;
      iam tristis propriae credebat defore praedae,
      si clausus fortasse perit, cum nostra probavit
      consilia et refugo laxavit moenia bello.
   <font size="2">
    480
   </font>
   teque ipsum (sunt ecce senes) hoc pectore fultum
      hae flentem tenuere manus, si forsitan altrix
      te mihi, cum nolles, lactandum tolleret. ecce
      advenio et prisci repeto modo pignus amoris.
      si tibi nulla fides, nulla est reverentia patris,
   <font size="2">
    485
   </font>
   i durus pacemque nega.' prorumpit ab omni
      murmur concilio fremitusque et proelia damnans
      seditiosa ciet concordem turba tumultum.
      tum rex effatur: 'dudum, dux inclite, culpo
      poscere te pacem nostram, cum cogere possis
   <font size="2">
    490
   </font>
   servitium, trahere ac populos in bella sequaces.
      ne, quaeso, invidiam patrio mihi nomine inuras:
      quid mereor, si nulla iubes? suadere sub illo
      quod poteras, modo velle sat est, solumque moratur,
      quod cupias nescisse Getas. mihi Romula dudum
   <font size="2">
    495
   </font>
   per te iura placent, parvumque ediscere iussit
      ad tua verba pater, docili quo prisca Maronis
      carmine molliret Scythicos mihi pagina mores;
      iam pacem tum velle doces. sed percipe, quae sit
      condicio obsequii: forsan rata pacta probabis.
   <font size="2">
    500
   </font>
   testor, Koma, tuum nobis venerabile nomen
      et socium de Marte genus (vel quicquid ab aevo,
      nil te mundus habet melius, nil ipsa senatu),
      me pacem servare tibi vel velle abolere
      quae noster peccavit avus, quem fuscat id unum,
   <font size="2">
    505
   </font>
   quod te, Roma, capit; sed di si vota secundant,
      excidii veteris crimen purgare valebit
      ultio praesentis, si tu, dux inclite, solum
      Augusti subeas nomen. quid lumina flectis?
      invitum plus esse decet. non cogimus istud,
   <font size="2">
    510
   </font>
   sed contestamur: Romae sum te duce amicus,
      principe te miles. regnum non praeripis ulli,
      nec quisquam Latias Augustus possidet arces;
      qua vacat, aula tua est. testor, non sufficit istud,
      ne noceam; atque tuo hoc utinam diademate fiat,
   <font size="2">
    515
   </font>
   ut prosim! suadere meum est; nam Gallia si te
      compulerit, quae iure potest, tibi pareat orbis,
      ne pereat,' dixit pariterque in verba petita
      dat sanctam cum fratre fidem. discedis, Avite,
      maestus, qui Gallos scires non posse latere
   <font size="2">
    520
   </font>
   quid possint servire Getae te principe. namque
      civibus ut patuit trepidis te foedera ferre,
      occurrunt alacres ignaroque ante tribunal
      sternunt; utque satis sibimet numerosa coisse
      nobilitas visa est, quam saxa nivalia Cotti
   <font size="2">
    525
   </font>
   despectant, variis nec non quam partibus ambit
      Tyrrheni Rhenique liquor, vel longa Pyrenei
      quam iuga ab Hispano seclusam iure cohercent,
      aggreditur nimio curarum pondere tristem
      gaudens turba virum. procerum tum maximus unus,
   <font size="2">
    530
   </font>
   dignus qui patriae personam sumeret, infit:
      'quam nos per varios dudum fortuna labores
      principe sub puero laceris terat aspera rebus,
      fors longum, dux magne, queri, cum quippe dolentum
      maxima pars fueris, patriae dum vulnera lugens
   <font size="2">
    535
   </font>
   sollicitudinibus vehementibus exagitaris.
      has nobis inter clades ae funera mundi
      mors vixisse fuit. sed dum per verba parentum
      ignavas colimus leges sanctumque putamus
      rem veterem per damna sequi, portavimus umbram
   <font size="2">
    540
   </font>
   imperii, generis contenti ferre vetusti
      et vitia ac solitam vestiri murice gentem
      more magis quam iure pati. promptissima nuper
      fulsit condicio, proprias qua Gallia vires
      exereret, trepidam dum Maximus occupat urbem:
   <font size="2">
    545
   </font>
   orbem sät potuit, si te sibi tota magistro
      regna reformasset. quis nostrum Belgica rura,
      litus Aremorici, Geticas quis moverit iras,
      non latet: his tantis tibi cessimus, inclite, bellis.
      nunc iam summa vocant; dubio sub tempore regnum
   <font size="2">
    550
   </font>
   non regit ignavus. postponitur ambitus omnis,
      ultima cum claros quaerunt: post damna Ticini
      ac Trebiae trepidans raptim res publica venit
      ad Fabium. Cannas celebres Varrone fugato
      Scipiadumque etiam turgentem funere Poenum
   <font size="2">
    555
   </font>
   Livius electus fregit. captivus, ut aiunt,
      orbis in urbe iacet; princeps perit, hic caput omne
      nunc habet imperium. petimus, conscende tribunal,
      erige collapsos; non hoc modo tempora poscunt,
      ut Romam plus alter amet. ne forte reare
   <font size="2">
    560
   </font>
   te regno non esse parem: cum Brennica signa
      Tarpeium premerent, scis, tum res publica nostra
      tota Camillus erat, patriae qui debitus ultor
      texit fumantes hostili strage favillas.
      non tibi centurias aurum populare paravit,
   <font size="2">
    565
   </font>
   nec modo venales numerosoque asse redemptae
      concurrunt ad puncta tribus; suffragia mundi
      nullus emit. pauper legeris; quod sufficit unum,
      es meritis dives. patriae cur vota moraris,
      quae iubet ut iubeas? haec est sententia cunctis:
   <font size="2">
    570
   </font>
   si dominus fis, liber ero.' fragor atria complet
      Uierni, quo forte loco pia turba senatus
      detulerat vim, vota, preces. locus, hora diesque
      dicitur imperio felix, ac protinus illic
      nobilium excubias gaudens sollertia mandat.
   <font size="2">
    575
   </font>
   Tertia lux refugis Hyperiona fuderat astris;
      concurrunt proceres, ac milite circumfuso
      aggere composito statuunt ac torque coronant
      castrensi maestum donantque insignia regni;
      iam prius induerat solas de principe curas.
   <font size="2">
    580
   </font>
   haud alio quondam vultu Tirynthius heros
      pondera suscepit caeli simul atque novercae,
      cum Libyca se rupe gigas subduceret et cum
      tutior Herculeo sedisset machina dorso.
      Hunc tibi, Roma, dedi, patulis dum Gallia campis
   <font size="2">
    585
   </font>
   intonat Augustum plausu faustumque fragorem
      portat in exsanguem Boreas iam fortior Austrum.
      hic tibi restituet Libyen per vincula quarta,
      et cuius solum amissas post saecula multa
      Pannonias revocavit iter, iam credere promptum est,
   <font size="2">
    590
   </font>
   quid faciat bellis. o quas tibi saepe iugabit
      inflictis gentes aquilis, qui maxima regni
      omina privatus fugit, cum forte vianti
      excuteret praepes plebeium motus amictum!
      laetior at tanto modo principe, prisca deorum,
   <font size="2">
    595
   </font>
   Roma, parens, attolle genas ac turpe veternum
      depone; en princeps faciet iuvenescere maior,
      quam pueri fecere senem.' finem pater ore
      vix dederat: plausere dei fremitusque cucurrit
      concilio. felix tempus nevere sorores
   <font size="2">
    600
   </font>
   imperiis, Auguste, tuis et consulis anno
      fulva volubilibus duxerunt saecula pensis.
  </p>
  <p>
   <b>
    <a name="8">
    </a>
    CARMEN VIII
   </b>
  </p>
  <p>
   AD PRISCUM VALERIANUM VIRUM PRAEFECTORIUM.
  </p>
  <p>
   Prisce, decus semper nostrum, cui principe Avito
      cognatum sociat purpura celsa genus,
      ad tua cum nostrae currant examina nugae,
      dico: 'state, vagae; quo properatis? amat.
      destrictus semper censor qui diligit extat;
   <font size="2">
    5
   </font>
   dura fronte legit mollis amicitia.
      nil totum prodest adiectum laudibus illud,
      Vlpia quod rutilat porticus aere meo
      vel quod adhuc populo simul et plaudente senatu
      ad nostrum reboat concava Roma sophos.'
   <font size="2">
    10
   </font>
   respondent illae: 'properabimus, ibimus, et nos
      non retines: tanto iudice culpa placet.
      cognitor hoc nullus melior; bene carmina pensat
      contemptu tardo, iudicio celeri.'
      et quia non potui temeraria sistere verba,
   <font size="2">
    15
   </font>
   hoc rogo, ne dubites lecta dicare rogo.
  </p>
  <p>
   <b>
    <a name="9">
    </a>
    CARMEN IX
   </b>
  </p>
  <p>
   AD FELICEM.
      LARGAM SOLLIUS HANC APOLLINARIS
      FELICI DOMINO PIOQUE FRATRI
      DICIT SIDONIUS SUUS SALUTEM.
  </p>
  <p>
   Dic, dic quod peto, Magne, dic, amabo,
      Felix nomine, mente, honore, forma,
   <font size="2">
    5
   </font>
   natis, coniuge, fratribus, parente,
      germanis genitoris atque matris
      et summo patruelium Camillo,
      quid nugas temerarias amici,
      sparsit quas tenerae iocus iuventae,
   <font size="2">
    10
   </font>
   in formam redigi iubes libelli,
      ingentem simul et repente fascem
      conflari invidiae et perire chartam?
      mandatis famulor, sed ante testor,
      lector quas patieris hic salebras.
   <font size="2">
    15
   </font>
   Non nos currimus aggerem vetustum
      nec quicquam invenies, ubi priorum
      antiquas terat orbitas Thalia,
      non hic antipodas salumque rubrum,
      non hic Memnonios canemus Indos
   <font size="2">
    20
   </font>
   Aurorae face civica perustos;
      non Artaxata, Susa, Bactra, Carrhas,
      non coctam Babylona personabo,
      quae largum fluvio patens alumno
      inclusum bibit hinc et inde Tigrim
   <font size="2">
    25
   </font>
   .
      non hic Assyriis Ninum priorem,
      non Medis caput Arbacen profabor,
      nec quam divite, cum refugit hostem,
      arsit Sardanapallus in favilla.
      non Cyrum Astyagis loquar nepotem,
   <font size="2">
    30
   </font>
   nutritum ubere quem ferunt canino,
      cuius non valuit rapacitatem
      vel Lydi satiare gaza Croesi;
      cuius nec feritas subacta tunc est,
      caesis milibus ante cum ducentis 35
      in vallis Scythicae coactus artum
      orbatae ad Tomyris veniret utrem.
      Non hic Cecropios leges triumphos.
      vel si quo Marathon rubet duello,
      aut, cum milia mille concitaret,
   <font size="2">
    40
   </font>
   inflatum numerositate Xerxen,
      atque hunc fluminibus satis profundis
      confestim ebibitis adhuc sitisse;
      nec non Thermopylas et Helles undas
      spretis obicibus soli salique
   <font size="2">
    45
   </font>
   insanis equitasse cum catervis
      admissoque in Athon tumente ponto
      iuxta frondiferae cacumen Alpis
      scalptas classibus isse per cavernas.
      Non prolem Garamantici Tonantis,
   <font size="2">
    50
   </font>
   regnis principibusque principantem,
      porrectas Asiae loquar paterno
      actum fulmine pervolasse terras
      et primum Darii tumultuantes
      praefectos satrapasque perculisse,
   <font size="2">
    55
   </font>
   mox ipsum solio patrum superbum
      cognatosque sibi deos crepantem
      captis coniuge, liberis, parente
      in casus hominis redire iussum;
      qui cum maxima bella concitasset
   <font size="2">
    60
   </font>
   tota et Persidis undique gregatae
      uno constituisset arma campo,
      hoc solum perhibetur assecutus,
      dormire ut melius liberet hosti.
      Non vectos Minyas loquente silva
   <font size="2">
    65
   </font>
   dicam Phasiaco stetisse portu,
      forma percita cum ducis Pelasgi
      molliret rabidos virago tauros,
      nec tum territa, cum suus colonus
      post anguis domiti satos molares
   <font size="2">
    70
   </font>
   armatas tremebundus inter herbas
      florere in segetem stuperet hostem
      et pugnantibus hinc et hinc aristis
      supra belliferas madere glaebas
      culmosos viridi cruore fratres.
   <font size="2">
    75
   </font>
   Non hic terrigenam loquar cohortem
      admixto mage vividam veneno,
      cui praeter speciem modo carentem
      angues corporibus voluminosis
      alte squamea crura porrigentes
   <font size="2">
    80
   </font>
   in vestigia fauce desinebant.
      sic formae triplicis procax iuventus
      tellurem pede proterens voraci
      currebat capitum stupenda gressu
      et, cum classica numinum sonabant,
   <font size="2">
    85
   </font>
   mox contra tonitrus resibilante
      audebat superos ciere planta.
      nec Flegrae legis ampliata rura,
      missi dum volitant per astra montes
      Pindus, Pelion, Ossa, Olympus, Othrys
   <font size="2">
    90
   </font>
   cum silvis, gregibus, feris, pruinis,
      saxis, fontibus, oppidis levati
      vibrantum spatiosiore dextra.
      Non hic Herculis excolam labores,
      cui sus, cerva, leo, gigas, Amazon,
   <font size="2">
    95
   </font>
   hospes, taurus, Eryx, aves, Lycus, fur,
      Nessus, Lips, iuga, poma, virgo, serpens,
      Oete, Thraces equi, boves Hiberae,
      luctator fluvius, canis triformis
      portatusque polus polum dederunt.
   <font size="2">
    100
   </font>
   Non hic Elida nobilem quadrigis
      nec notam nimis amnis ex amore
      versu prosequar, ut per ima ponti
      Alpheus fluat atque transmarina
      in fluctus cadat unda coniugales.
   <font size="2">
    105
   </font>
   Non hic Tantaleam domum retexam,
      qua mixtum Pelopea per parentem est
      prolis facta soror novoque monstro
      infamem genuit pater nepotem;
      nil maestum hic canitur; nec esculentam
   <font size="2">
    110
   </font>
   fletus pingimus ad dapem Thyestae,
      fratris crimine qui miser voratis
      vivum pignoribus fuit sepulcrum,
      cum post has epulas repente flexis
      Titan curribus occidens ad ortum
   <font size="2">
    115
   </font>
   convivam fugeret, diem fugaret.
      Nec Fryx pastor erit tibi legendus,
      decrescens cui Dindymon reciso
      fertur vertice texuisse classem,
      cum iussu Veneris patrocinantis
   <font size="2">
    120
   </font>
   terras Oebalias et hospitales
      raptor depopulatus est Amyclas,
      praedam trans pelagus petens sequacem.
      sed nec Pergama nec decenne bellum
      nec saevas Agamemnonis phalangas
   <font size="2">
    125
   </font>
   nec periuria persequar Sinonis,
      arx quo Palladio dicata signo
      pellaci reserata proditore
      portantem pedites equum recepit.
      Non hic Maeoniae stilo Camenae
   <font size="2">
    130
   </font>
   civis Dulichiique Thessalique
      virtutem sapientiamque narro,
      quorum hic Peliaco putatur antro
      venatu, fidibus, palaestra et herbis
      sub Saturnigena sene institutus,
   <font size="2">
    135
   </font>
   dum nunc lustra terens puer ferarum
      passim per Pholoen iacet nivosam,
      nunc praesepibus accubans amatis
      dormit mollius in iuba magistri;
      inde Scyriadum datus parenti
   <font size="2">
    140
   </font>
   falsae nomina pertulisse Pyrrhae
      atque inter tetricae choros Minervae
      occultos Veneri rotasse thyrsos;
      postremo ad Frygiae sonum rapinae
      tractus laudibus Hectoris trahendi.
   <font size="2">
    145
   </font>
   ast illum, cui contigit paternam
      quartum post Ithacam redire lustrum,
      nec Zmyrnae satis explicat volumen.
      nam quis continuare possit illos
      quos terra et pelago tulit labores:
   <font size="2">
    150
   </font>
   raptum Palladium, repertum Achillem,
      captum praepetibus Dolona plantis
      et Rhesi niveas prius quadrigas,
      Xanthi quam biberent fluenta, tractas,
      ereptam quoque quam deus patronus,
   <font size="2">
    155
   </font>
   Filocteta, tibi dedit pharetram.
      Aiacem Telamonium furentem,
      quod sese ante rates agente causam
      pugnacis tulit eloquens coronam,
      vitatum hinc Polyphemon atque Circen
   <font size="2">
    160
   </font>
   et Laestrygonii famem tyranni,
      tum pomaria divitis, Calypso et
      Sirenas pereuntibus placentes,
      vitatas tenebras facemque Naupli
      et Scyllae rabidum voracis inguen
   <font size="2">
    165
   </font>
   vel Tauromenitana quos Charybdis
      ructato scopulos cavat profunde?
      Non divos specialibus faventes
      agris, urbibus insulisque canto,
      Saturnum Latio Iovemque Cretae
   <font size="2">
    170
   </font>
   Iunonemque Samo Rhodoque Solem,
      Hennae Persephonen, Minervam Hymetto,
      Vulcanum Liparae, Papho Dionen,
      Argis Persea, Lampsaco Priapum,
      Thebis Euhion Ilioque Vestam,
   <font size="2">
    175
   </font>
   Thymbrae Delion, Arcadem Lycaeo,
      Martem Thracibus ac Scythis Dianam,
      quos fecere deos dicata templa,
      tus, sal, far, mola vel superfluarum
      consecratio caerimoniarum.
   <font size="2">
    180
   </font>
   Non eum Triptolemo verendam Eleusin,
      qui primas populis dedere aristas
      pastis Chaonium per ilicetum,
      non Apin Mareoticum sonabo
      ad Memphitica sistra concitari.
   <font size="2">
    185
   </font>
   non dicam Lacedaemonos iuventam
      unctas Tyndaridis dicasse luctas,
      doctos quos patriis palen Therapnis
      gymnas Bebrycii tremit theatri;
      non sortes Lyciasque Caeritumque,
   <font size="2">
    190
   </font>
   responsa aut Themidis priora Delphis,
      nec quae fulmine Tuscus expiato
      saeptum numina quaerit ad bidental;
      nec quos Euganeum bibens Timavum
      colle Antenoreo videbat augur
   <font size="2">
    195
   </font>
   divos Thessalicam movere pugnam;
      nec quos Amphiaraus et Melampus
      * *
      ex ipsis rapuit deos favillis
      per templum male fluctuante flamma
      gaudens lumine perdito Metellus.
   <font size="2">
    200
   </font>
   non hic Cinyfius canetur Hammon
      mitratum caput elevans harenis,
      vix se post hecatombion litatum
      suetus promere Syrtium barathro.
      non hic Dindyma nec crepante buxo
   <font size="2">
    205
   </font>
   Curetas Berecynthiam sonantes,
      non Bacchum trieterica exerentem
      describam et tremulas furore festo
      ire in Bassaridas vel infulatos
      aram ad turicremam rotare mystas.
   <font size="2">
    210
   </font>
   Non hic Hesiodea pinguis Ascrae
      spectes carmina Pindarique chordas;
      non hic socciferi iocos Menandri,
      non laesi Archilochi feros iambos,
      vel plus Stesichori graves Camenas,
   <font size="2">
    215
   </font>
   aut quod composuit puella Lesbis,
      non quod Mantua contumax Homero
      adiecit Latiaribus loquelis,
      aequari sibimet subinde livens
      busto Parthenopam Maroniano;
   <font size="2">
    220
   </font>
   non quod post satiras epistularum
      sermonumque sales novumque epodon,
      libros carminis ac poeticam artem
      Phoebi laudibus et vagae Dianae
      conscriptis voluit sonare Flaccus;
   <font size="2">
    225
   </font>
   non quod Papinius tuus meusque
      inter Labdacios sonat furores
      aut cum forte pedum minore rhythmo
      pingit gemmea prata silvularum.
      Non quod Corduba praepotens alumnis
   <font size="2">
    230
   </font>
   facundum ciet hic putes legendum,
      quorum unus colit hispidum Platona
      incassumque suum monet Neronem,
      orchestram quatit alter Euripidis,
      pictum faecibus Aeschylon secutus
   <font size="2">
    235
   </font>
   aut plaustris solitum sonare Thespin,
      qui post pulpita trita sub cothurno
      ducebant olidae marem capellae;
      pugnam tertius ille Gallicani
      dixit Caesaris, ut gener socerque
   <font size="2">
    240
   </font>
   cognata impulerint in arma Romam,
      tantum dans lacrimas suis Philippis,
      ut credat Cremerae levem ruinam,
      infra et censeat Alliam dolendam
      ac Brenni in trutina Iovem redemptum,
   <font size="2">
    245
   </font>
   postponat Trebiam gravesque Cannas,
      stragem nec Trasimenicam loquatur,
      fratres Scipiadas putet silendos,
      quos Tartesiacus retentat orbis,
      Eufraten taceat male appetitum,
   <font size="2">
    250
   </font>
   Crassorum et madidas cruore Carrhas
      vel quos, Spartace, consulum solebas
      victrici gladios fugare sica,
      ipsum nec fleat ille plus duellum,
      quod post Cimbrica turbidus trophaea
   <font size="2">
    255
   </font>
   et vinctum Nasamonium Iugurtham,
      dum quaerit Mithridaticum triumphum,
      Arpinas voluit movere Sullae.
      Non Gaetulicus hic tibi legetur,
      non Marsus, Pedo, Silius, Tibullus,
   <font size="2">
    260
   </font>
   non quod Sulpiciae iocus Thaliae
      scripsit blandiloquum suo Caleno,
      non Persi rigor aut lepos Properti,
      sed nec centimeter Terentianus.
      non Lucilius hic Lucretiusque est,
   <font size="2">
    265
   </font>
   non Turnus, Memor, Ennius, Catullus,
      Stella et Septimius Petroniusque
      aut mordax sine fine Martialis,
      non qui tempore Caesaris secundi
      aeterno incoluit Tomos reatu,
   <font size="2">
    270
   </font>
   nec qui consimili deinde casu
      ad vulgi tenuem strepentis auram
      irati fuit histrionis exul,
      non Pelusiaco satus Canopo,
      qui ferruginei toros mariti
   <font size="2">
    275
   </font>
   et Musa canit inferos superna,
      nec qui iam patribus fuere nostris
      primo tempore maximi sodales,
      quorum unus Bonifatium secutus
      nec non praecipitem Sebastianum
   <font size="2">
    280
   </font>
   natales puer horruit Cadurcos
      plus Pandionias amans Athenas:
      cuius si varium legas poema,
      tunc Phoebum vel Hyantias puellas
      potata madidas ab Hippocrene,
   <font size="2">
    285
   </font>
   tunc Amphiona filiumque Maiae,
      tunc vatem Rhodopeium sonare
      collato modulamine arbitreris.
      Non tu hic nunc legeris tuumque fulmen,
      o dignissime Quintianus alter,
   <font size="2">
    290
   </font>
   spernens qui Ligurum solum et penates
      mutato lare Gallias amasti,
      inter classica, signa, pila, turmas
      laudans Aetium vacansque libro,
      in castris hederate laureatis.
   <font size="2">
    295
   </font>
   sed nec tertius ille nunc legetur,
      Baetin qui patrium semel relinquens
      undosae petiit sitim Ravennae,
      plosores cui fulgidam Quirites
      et carus popularitate princeps
   <font size="2">
    300
   </font>
   Traiano statuam foro locarunt.
      Sed ne tu mihi comparare temptes,
      quos multo minor ipse plus adoro,
      Paulinum Ampeliumque Symmachumque,
      Messalam ingenii satis profundi
   <font size="2">
    305
   </font>
   et nulli modo Martium secundum,
      dicendi arte nova parem vetustis
      Petrum et cum loquitur nimis stupendum,
      vel quem municipalibus poetis
      praeponit bene Vilicum senatus,
   <font size="2">
    310
   </font>
   nostrum aut quos retinet solum disertos,
      dulcem Anthedion et mihi magistri
      musas sat venerabiles Hoeni,
      acrem Lampridium, catum Leonem
      praestantemque tuba Severianum
   <font size="2">
    315
   </font>
   et sic scribere non minus valentem,
      Marcus Quintilianus ut solebat.
      Nos valde sterilis modos Camenae
      rarae credimus hos brevique chartae,
      quae scombros merito piperque portet.
   <font size="2">
    320
   </font>
   nam quisnam deus hoc dabit reiectae,
      ut vel suscipiens bonos odores,
      nardum ac pinguia Nicerotianis
      quae fragrant alabastra tincta sucis,
      Indo cinnamon ex rogo petitum,
   <font size="2">
    325
   </font>
   quo Phoenix iuvenescit occidendo,
      costum, malobathrum, rosas, amomum,
      myrrham, tus, opobalsamumque servet?
      quapropter facinus meum tuere
      et condiscipuli tibi obsequentis
   <font size="2">
    330
   </font>
   incautum precor asseras pudorem.
      germanum tamen ante sed memento,
      doctrinae columen, Probum advocare,
      isti qui valet exarationi
      destrictum bonus applicare theta.
   <font size="2">
    335
   </font>
   novi sed bene, non refello culpam,
      nec doctis placet impudens poeta;
      sed nec turgida contumeliosi
      lectoris nimium verebor ora,
      si tamquam gravior severiorque
   <font size="2">
    340
   </font>
   nostrae Terpsichores iocum refutans
      rugato Cato tertius labello
      narem rhinoceroticam minetur.
      non te terreat hic nimis peritus;
      verum si cupias probare, tanta
   <font size="2">
    345
   </font>
   nullus scit, mihi crede, quanta nescit.
  </p>
  <p>
   <b>
    <a name="10">
    </a>
    CARMEN X
   </b>
  </p>
  <p>
   PRAEFATIO EPITHALAMII RURICIO ET IBERIAE DICTI.
  </p>
  <p>
   Flucticolae cum festa nurus Pagasaea per antra
      rupe sub Emathia Pelion explicuit,
      angustabat humum superum satis ampla supellex;
      certabant gazis hinc polus, hinc pelagus;
      ducebatque choros viridi prope tectus amictu
   <font size="2">
    5
   </font>
   caeruleae pallae concolor ipse socer;
      nympha quoque in thalamos veniens de gurgite nuda
      vestiti coepit membra timere viri.
      tum divum quicumque aderat terrore remoto
      quo quis pollebat lusit in officio.
   <font size="2">
    10
   </font>
   Iuppiter emisit tepidum sine pondere fulmen
      et dixit: 'melius nunc Cytherea calet.'
      Pollux tum caestu laudatus, Castor habenis,
      Pallas tum cristis, Delia tum pharetris;
      Alcides clava, Mavors tum lusit in hasta,
   <font size="2">
    15
   </font>
   Arcas tum virga, nebride tum Bromius.
      hic et Pipliadas induxerat optimus Orpheus
      chordis, voce, manu, carminibus, calamis.
      ambitiosus Hymen totas ibi contulit artes;
      qui non ingenio, fors placuit genio.
   <font size="2">
    20
   </font>
   fescennina tamen non sunt admissa, priusquam
      intonuit solita noster Apollo lyra.
  </p>
  <p>
   <b>
    <a name="11">
    </a>
    CARMEN XI
   </b>
  </p>
  <p>
   EPITHALAMIUM.
  </p>
  <p>
   Inter Cyaneas, Ephyraea cacumina, cautes
      qua super Idalium levat Orithyion in aethram
      exesi sale montis apex. ubi forte vagantem,
      dum fugit, et fixit trepidus Symplegada Tifys,
      atque recurrentem ructatum ad rauca Maleam
   <font size="2">
    5
   </font>
   exit in Isthmiacum pelagus claudentibus alis
      saxorum de rupe sinus, quo saepe recessu
      sic tamquam toto coeat de lumine caeli,
      artatur collecta dies tremulasque per undas
      insequitur secreta vadi, transmittitur alto
   <font size="2">
    10
   </font>
   perfusus splendore latex miroque relatu
      lympha bibit solem tenuique inserta fluento
      perforat arenti radio lux sicca liquorem.
      Profecit studio spatium; nam Lemnius illic
      ceu templum lusit Veneri fulmenque relinquens
   <font size="2">
    15
   </font>
   hic ferrugineus fumavit saepe Pyragmon.
      hic lapis est, de quinque locis dans quinque colores,
      Aethiopus, Frygius, Parius, Poenus, Lacedaemon,
      purpureus, viridis, maculosus, eburnus et albus.
      postes chrysolithi fulvus diffulgurat ardor;
   <font size="2">
    20
   </font>
   myrrhina, sardonyches, amethystus Hiberus, iaspis
      Indus, Chalcidicus, Scythicus, beryllus, achates
      attollunt duplices argenti cardine valvas,
      per quas inclusi lucem vomit umbra smaragdi;
      limina crassus onyx crustat propterque hyacinthi
   <font size="2">
    25
   </font>
   caerula concordem faciunt in stagna colorem.
      exterior non compta silex, sed prominet alte
      asper ab assiduo lympharum verbere pumex.
      interiore loco simulavit Mulciber auro
      extantes late scopulos atque arte magistra
   <font size="2">
    30
   </font>
   ingenti cultu naturae inculta fefellit,
      huic operi insistens, quod necdum noverat illa
      quae post Lemniacis damnavit furta catenis.
      squameus huc Triton duplicis confinia dorsi
      qua coeunt supra sinuamina tortilis alvi
   <font size="2">
    35
   </font>
   inter aquas calido portabat corde Dionen.
      sed premit adiecto radiantis pondere conchae
      semiferi Galatea latus, quod pollice fixo
      vellit, et occulto spondet conubia tactu.
      tum gaudens torquente ioco subridet amator
   <font size="2">
    40
   </font>
   vulnere iamque suam parcenti pistre flagellat.
      pone subit turmis flagrantibus agmen Amorum;
      hic cohibet delphina rosis, viridique iuvenco
      hic vectus spretis pendet per cornua frenis;
      hi stantes motu titubant plantaque madenti
   <font size="2">
    45
   </font>
   labuntur firmantque pedum vestigia pennis,
      illa recurvato demiserat ora lacerto
      mollia; marcebant violae graviorque sopore
      coeperat attritu florum descendere cervix.
      solus de numero fratrum qui pulchrior ille est
   <font size="2">
    50
   </font>
   deerat Amor, dum festa parat celeberrima Gallis,
      quae socer Ommatius, magnorum maior avorum
      patriciaeque nepos gentis, natae generoque
      excolit auspiciis faustis. sed fulsit ut ille
      forte dies, matrem celeri petit ipse volatu,
   <font size="2">
    55
   </font>
   cuius fax, arcus, gorytus pendebat. at ille
      cernuus et laevae pendens in margine palmae
      libratos per inane pedes adverberat alis,
      oscula sic matris carpens somnoque refusae
      semisopora levi scalpebat lumina penna.
   <font size="2">
    60
   </font>
   tum prior his alacer coepit: 'nova gaudia porto
      felicis praedae, genetrix. calet ille superbus
      Ruricius nostris facibus dulcique veneno
      tactus votivum suspirat corde dolorem.
      esset si praesens aetas, impenderet illi
   <font size="2">
    65
   </font>
   Lemnias imperium, Cressa stamen labyrinthi,
      Alceste vitam, Circe herbas, poma Calypso,
      Scylla comas, Atalanta pedes, Medea furores,
      Hippodame ceras, cygno Iove nata coronam;
      huic Dido in ferrum, simul in suspendia Phyllis,
   <font size="2">
    70
   </font>
   Euadne in flammas et Sestias isset in undas.'
      His haec illa refert: 'Gaudemus, nate, rebellem
      quod vincis laudasque virum; sed forma puellae est,
      quam si spectasset quondam Stheneboeius heros,
      non pro contemptu domuisset monstra Chimaerae;
   <font size="2">
    75
   </font>
   Thermodontiaca vel qui genetrice superbus
      sprevit Gnosiacae temeraria vota novercae,
      hac visa occiderat, fateor, sed crimine vero;
      et si iudicio forsan mihi quarta fuisset,
      me quoque Rhoetea damnasset pastor in Ida;
   <font size="2">
    80
   </font>
   'vincere' vel 'si optas, istam da, malo, puellam'
      dixerat: hanc dederam formam pro munere formae:
      tantus honor geniusque genis; collata rubori
      pallida blatta latet depressaque lumine vultus
      nigrescunt vincto bacarum fulgura collo.
   <font size="2">
    85
   </font>
   te quoque multimodis ambisset, Hiberia, ludis
      axe Pelops, cursu Hippomenes luctaque Achelous,
      Aeneas bellis, spectatus Gorgone Perseus;
      nec minor haec species, totiens cui Iuppiter esset
      Delia, taurus, olor, satyrus, draco, fulmen et aurum.
   <font size="2">
    90
   </font>
   quare age, iungantur; nam census, forma genusque
      conveniunt: nil hic dispar tua fixit arundo.
      sed quid vota moror?' dixit currumque poposcit,
      cui dederant crystalla iugum, quae frigore primo;
      orbis adhuc teneri glacies ubi Caucason auget,
   <font size="2">
    95
   </font>
   strinxit Hyperboreis Tanaitica crusta pruinis
      naturam sumens gemmae, quia perdidit undae.
      perforat hanc fulvo formatus temo metallo;
      miserat hoc fluvius, cuius sub gurgite Nymphae
      Mygdonium fovere Midam, qui pauper in auro
   <font size="2">
    100
   </font>
   ditavit versis Pactoli flumina votis.
      splendet perspicuo radios rota margine cingens
      Marmaricae de fauce ferae, dum belua curvis
      dentibus excussis gemit exarmarier ora;
      misit et hoc munus tepidas qui nudus Erythras,
   <font size="2">
    105
   </font>
   concolor Aethiopi vel crinem pinguis amomo,
      fluxus odoratis vexat venatibus Indus,
      illa tamen pasci suetos per Cypron olores
      vittata stringit myrto, quis cetera tensis
      lactea puniceo sinuantur colla corallo.
   <font size="2">
    110
   </font>
   Ergo iter aggressi: pendens rota sulcat inanem
      aera et in liquido non solvitur orbita tractu.
      hic triplex uno comitatur Gratia nexu,
      hic redolet patulo Fortunae Copia cornu,
      hic spargit calathis, sed flores Flora perennes,
   <font size="2">
    115
   </font>
   hic Cererem Siculam Farius comitatur Osiris,
      hic gravidos Pomona sinus pro tempore portat,
      hic Pallas madidis venit inter prela trapetis,
      hic distincta latus maculosa nebride Thyias
      Indica Echionio Bromii rotat orgia thyrso,
   <font size="2">
    120
   </font>
   hic et Sigeis specubus qui Dindyma ludit
      iam sectus recalet Corybas, cui gutture ravo
      ignem per bifores regemunt cava buxa cavernas.
      Sic ventum ad thalamos: tus, nardum, balsama, myrrhae
      hic sunt, hic Phoenix busti dat cinnama vivi,
   <font size="2">
    125
   </font>
   proxima quin etiam festorum afflata calore
      iam minus alget hiemps, speciemque tenentia vernam
      hoc dant vota loco, quod non dant tempora mundo.
      tum Paphie dextram iuvenis dextramque puellae
      complectens paucis cecinit sollemnia dictis,
   <font size="2">
    130
   </font>
   ne facerent vel verba moram: 'feliciter aevum
      ducite concordes; sint nati sintque nepotes;
      cernat et in proavo sibimet quod pronepos optet.'
  </p>
  <p>
   <b>
    <a name="12">
    </a>
    CARMEN XII
   </b>
  </p>
  <p>
   AD V. C. CATVLLINVM.
  </p>
  <p>
   Quid me, etsi valeam, parare carmen
      Fescenninicolae iubes Diones
      inter crinigeras situm catervas
      et Germanica verba sustinentem,
      laudantem tetrico subinde vultu
   <font size="2">
    5
   </font>
   quod Burgundio cantat esculentus,
      infundens acido comam butyro?
      vis dicam tibi, quid poema frangat?
      ex hoc barbaricis abacta plectris
      spernit senipedem stilum Thalia,
   <font size="2">
    10
   </font>
   ex quo septipedes videt patronos.
      felices oculos tuos et aures
      felicemque libet vocare nasum
      cui non allia sordidaeque caepae
      ructant mane novo decem apparatus,
   <font size="2">
    15
   </font>
   quem non ut vetulum patris parentem
      nutricisque virum die nec orto
      tot tantique petunt simul gigantes,
      quot vix Alcinoi culina ferret.
      Sed iam Musa tacet tenetque habenas
   <font size="2">
    20
   </font>
   paucis hendecasyllabis iocata,
      ne quisquam satiram vel hos vocaret.
  </p>
  <p>
   <b>
    <a name="13">
    </a>
    CARMEN XIII
   </b>
  </p>
  <p>
   AD IMPERATOREM MAIORIANVM.
  </p>
  <p>
   Amphitryoniaden perhibet veneranda vetustas,
            dum relevat terras, promeruisse polos.
      sed licet in nuda torvus confregerit ulna
            ille Cleonaeae guttura rauca ferae,
      et quamquam ardenti gladio vix straverit hydram,
   <font size="2">
    5
   </font>
   cum duplices pareret vulnere mors animas,
      captivumque ferens silva ex Erymanthide monstrum
            exarmata feri riserit ora suis,
      collaque flammigenae disrumpens fumida furis
            tandem directas iusserit ire boves,
   <font size="2">
    10
   </font>
   taurus, cerva, Gigas, hospes, luctator, Amazon,
            Thraex, canis, Hesperides sint monimenta viri,
      nulla tamen fuso prior est Geryone pugna,
            uni tergeminum cui tulit ille caput.
      haec quondam Alcides; at tu Tirynthius alter,
   <font size="2">
    15
   </font>
   sed princeps, magni maxima cura dei,
      quem draco, cervus, aper paribus sensere sagittis,
            cum dens, cum virus, cum fuga nil valuit,
      Geryonen nos esse puta monstrumque tributum;
            hinc capita, ut vivam, tu mihi tolle tria.
   <font size="2">
    20
   </font>
   Has supplex famulus preces dicavit
      responsum opperiens pium ac salubre.
      ut reddas patriam simulque vitam
      Lugdunum exonerans suis ruinis,
      hoc te Sidonius tuus precatur:
   <font size="2">
    25
   </font>
   sic te Sidonio recocta fuco
      multos purpura vestiat per annos;
      sic lustro imperii perennis acto
      quinquennalia fascibus dicentur;
      sic ripae duplicis tumore fracto
   <font size="2">
    30
   </font>
   detonsus Vachalim bibat Sigamber.
      quod si contuleris tuo poetae,
      mandem perpetuis legenda fastis
      quaecumque egregiis geris triumphis.
      nam nunc Musa loquax tacet tributo,
   <font size="2">
    35
   </font>
   quae pro Virgilio Terentioque
      sextantes legit unciasque fisci,
      Marsyaeque timet manum ac rudentem,
      qui Phoebi ex odio vetustiore
      nunc suspendia vatibus minatur.
   <font size="2">
    40
   </font>
  </p>
  <p>
   <b>
    <a name="14">
     CARMEN XIV
    </a>
   </b>
  </p>
  <p>
   SIDONIUS POLEMIO SUO SALUTEM.
  </p>
  <p>
   1. Dum post profectionem tuam, mi Polemi, frater amantissime, mecum granditer
      reputo, quatinus in votis tuis philosophi fescennina cantarem, obrepsit materia, qua
      decursa facile dinosci valet magis me doctrinae quam causae tuae habuisse rationem.
      omissa itaque epithalamii teneritudine per asperrimas philosophiae et salebrosissimas
      regiones stilum traxi; quarum talis ordo est, ut sine plurimis novis verbis, quae praefata
      pace reliquorum eloquentum specialiter tibi et Complatonicis tuis nota sunt, nugae
      ipsae non valuerint expediri. 2. videris, utrum aures quorundam per imperitiam temere
      mentionem centri, proportionis, diastematum, climatum vel myrarum epithalamio con
      ducibilem non putent. illud certe consulari viro vere Magno, quaestorio viro Domnulo,
      spectabili viro Leone ducibus audacter affirmo, musicam et astrologiam, quae sunt
      infra arithmeticam consequentia membra philosophiae, nullatenus posse sine hisce
      nominibus indicari; quae si quispiam ut Graeca, sicut sunt, et peregrina verba con
      tempserit, noverit sibi aut super huiuscemodi artis mentione supersedendum aut nihil
      omnino se aut certe non ad assem Latiari lingua hinc posse disserere. 3. quod si aliquis
      secus atque assero rem se habere censuerit, do quidem absens obtrectatoribus manus;
      sed noverint sententiam meam discrepantia sentientis sine Marco Varrone, sine Sereno,
      non Septimio, sed Sammonico, sine Censorino, qui de die natali volumen illustre con
      fecit, non posse damnari. 4. lecturus es hic etiam novum verbum, id est essentiam;
      sed scias hoc ipsum dixisse Ciceronem; nam essentiam nec non et indoloriam
      nominavit, addens: 'licet enim novis rebus nova nomina imponere'; et recte dixit. nam
      sicut ab eo quod est verbi gratia sapere et intellegere sapientiam et intellegentiam
      nominamus, regulariter et ab eo quod est esse essentiam non tacemus.
      igitur, quoniam tui amoris studio inductus homo Gallus scholae sophisticae intromisi
      materiam, vel te potissimum facti mei deprecatorem requiro. illi Venus vel Amorum
      commenticia pigmenta tribuantur, cui defuerit sic posse laudari. vale.
  </p>
  <p>
   <b>
    PRAEFATIO EPITHALAMII POLEMIO ET ARANEOLAE DICTI.
   </b>
  </p>
  <p>
   Prosper conubio dies coruscat,
      quem Clotho niveis benigna pensis,
      albus quem picei lapillus Indi,
      quem pacis simul arbor et iuventae
      aeternumque virens oliva signet.
   <font size="2">
    5
   </font>
   eia, Calliope, nitente palma
      da sacri laticis loquacitatem,
      quem fodit pede Pegasus volanti
      cognato madidus iubam veneno.
      non hic impietas, nec hanc puellam
   <font size="2">
    10
   </font>
   donat mortibus ambitus procorum;
      non hic Oenomai cruenta circo
      audit pacta Pelops nec insequentem
      pallens Hippomenes ad ima metae
      tardat Schoenida ter cadente pomo;
   <font size="2">
    15
   </font>
   non hic Herculeas videt palaestras
      Aetola Calydon stupens ab arce,
      cum cornu fluvii superbientis
      Alcides premeret, subinde fessum
      undoso refovens ab hoste pectus;
   <font size="2">
    20
   </font>
   sed doctus iuvenis decensque virgo,
      ortu culmina Galliae tenentes
      iunguntur: cito, diva, necte chordas,
      nec quod detonuit Camena maior,
      nostram pauperiem silere cogas.
   <font size="2">
    25
   </font>
   ad taedas Thetidis probante Phoebo
      et Chiron cecinit minore plectro,
      nec risit pia turba rusticantem,
      quamvis saepe senex biformis illic
      carmen rumperet hinniente cantu.
   <font size="2">
    30
   </font>
  </p>
  <p>
   <b>
    <a name="15">
     CARMEN XV
    </a>
   </b>
  </p>
  <p>
   EPITHALAMIUM.
  </p>
  <p>
   Forte procellosi remeans ex arce Caferei,
      Phoebados Iliacae raptum satis ulta pudorem,
      Pallas Erechtheo Xanthum mutabat Hymetto.
      aurato micat aere caput, maiusque serenum
      de terrore capit; posito nam fulmine necdum
   <font size="2">
    5
   </font>
   Cinyphio Tritone truces hilaraverat artus.
      Gorgo tenet pectus medium, factura videnti
      et truncata moras; nitet insidiosa superbum
      effigies vivitque anima pereunte venustas;
      alta cerastarum spiris caput asperat atrum
   <font size="2">
    10
   </font>
   congeries, torquet maculosa volumina mordax
      crinis, et irati dant sibila taetra capilli.
      squameus ad mediam thorax non pervenit alvum
      post chalybem pendente peplo; tegit extima limbi
      circite palla pedes, qui cum sub veste moventur,
   <font size="2">
    15
   </font>
   crispato rigidae crepitant in syrmate rugae.
      laevam parma tegit Flegraei plena tumultus:
      hic rotat excussum vibrans in sidera Pindum
      Enceladus, rabido fit missilis Ossa Typhoeo;
      Porfyrion Pangaea rapit, Rhodopenque Adamastor
   <font size="2">
    20
   </font>
   Strymonio cum fonte levat, veniensque superne
      intorto calidum restinguit flumine fulmen;
      hic Pallas Pallanta petit, cui Gorgone visa
      invenit solidum iam lancea tarda cadaver;
      hic Lemnon pro fratre Mimas contra aegida torquet
   <font size="2">
    25
   </font>
   impulsumque quatit iaculabilis insula caelum:
      plurimus hic Briareus populoso corpore pugnat,
      cognatam portans aciem, cui vertice ab uno
      cernas ramosis palmas fruticare lacertis.
      nec species solas monstris, dedit arte furorem
   <font size="2">
    30
   </font>
   Mulciber, atque ipsas timuit quas finxerat iras.
      hastam dextra tenet, nuper quam valle Aracynthi
      ipsa sibi posita Pallas protraxit oliva.
      hoc steterat genio, super ut vestigia divae
      labentes teneat Marathonia baca trapetas.
   <font size="2">
    35
   </font>
   Hic duo templa micant; quorum supereminet unus
      ut meritis, sic sede locus, qui continet alta
      scrutantes ratione viros, quid machina caeli,
      quid tellus, quid fossa maris, quid turbidus aer,
      quid noctis lucisque vice s, quid menstrua lunae
   <font size="2">
    40
   </font>
   incrementa parent, totidem cur damna sequantur.
      ilicet hic summi resident septem sapientes,
      innumerabilium primordia philosophorum:
      Thales Mileto genitus vadimonia damnat;
      Lindie tu Cleobule iubes, modus optimus ut sit;
   <font size="2">
    45
   </font>
   tu meditans totura decoras, Periandre, Corinthon;
      Atticus inde Solon 'ne quid nimis' approbat unum:
      Prienaee Bia, plures ais esse malignos;
      tu Mytilene satus cognoscere, Pittace, tempus,
      noscere sese ipsum, Chilon Spartane, docebas;
   <font size="2">
    50
   </font>
   asserit hic Samius post docta silentia lustri
      Pythagoras, solidum princeps quod musica mundum
      temperet et certis concentum reddat ab astris,
      signaque, zodiacus quae circulus axe supremo
      terna quater retinet, proprio non currere motu,
   <font size="2">
    55
   </font>
   aequis inter se spatiis tamen esse locata
      fixaque signifero pariter quoque cernua ferri,
      praecipuumque etiam septem vaga sidera cantum
      hinc dare, perfectus numerus quod uterque habeatur,
      hoc numero affirmans, hoc ordine cuncta rotari;
   <font size="2">
    60
   </font>
   falciferi Cronon ire senis per summa polorum,
      Martis contiguum medio Iove pergere sidus,
      post hos iam quarto se flectere tramite Solem,
      sic placidam Paphien servare diastema quintum,
      Arcadium sexto, Lunam sic orbe supremo
   <font size="2">
    65
   </font>
   ter denas tropico prope currere climate myras.
      si quos ergo chelys, si quos lyra, tibia si quos
      ediderint cum voce modos, exemplar ad istud
      ponderibus positis, quantum proportio suadet,
      intervalla sequi septeni sideris edit;
   <font size="2">
    70
   </font>
   harmoniam dicens etiam, quod quattuor istis
      sic sedeant elementa modis, ut pondere magnis
      sit locus inferior; media tellure quod autem
      perfecte medium est, imum patet esse rotundi;
      hinc fieri, ut terram levior superemicet unda,
   <font size="2">
    75
   </font>
   altior his quoque sit qui purior eminet aer,
      omnia concludat caelum levitate suprema,
      pendeat et totum simul hoc ab origine centri.
      Thales hic etiam numeris perquirit et astris.
      defectum ut Phoebi nec non Lunaeque laborem
   <font size="2">
    80
   </font>
   nuntiet anterius; sed rebus inutile ponit
      principium, dum credit aquis subsistere mundum.
      huius discipuli versa est sententia dicens
      principiis propriis semper res quasque creari,
      singula qui quosdam fontes decernit habere
   <font size="2">
    85
   </font>
   aeternum irriguos ac rerum semine plenos.
      hunc etiam sequitur, qui gignere cuncta putabat
      hunc aerem, pariterque deos sic autumat ortos.
      quartus Anaxagoras Thaletica dogmata servat,
      sed divinum animum sentit, qui fecerit orbem.
   <font size="2">
    90
   </font>
   iunior huic iunctus residet collega, sed idem
      materiam cunctis creaturis aera credens
      iudicat inde deum, faceret quo cuncta, tulisse.
      post hos Arcesilas divina mente paratam
      conicit hanc molem, confectam partibus illis,
   <font size="2">
    95
   </font>
   quas atomos vocat ipse leves. Socratica post hunc
      secta micat, quae de naturae pondere migrans
      ad mores hominum limandos transtulit usum.
      hanc sectam perhibent summum excoluisse Platona,
      sed triplici formasse modo, dum primus et unus
   <font size="2">
    100
   </font>
   physica vel logico, logicum vel iungit ad ethos.
      invenit hic princeps quid prima essentia distet
      a summo sextoque bono, cum denique saxa
      sint tantum penitusque nihil nisi esse probentur;
      proxima succedant, quibus esse et vivere promptum est,
   <font size="2">
    105
   </font>
   addere quis possis nil amplius, arbor et herba;
      tertia sit pecorum, quorum esse et vivere motu
      non caret et sensu; mortales quarta deinde
      respiciat factura suos, quibus esse, moveri,
      vivere cum sensu datur, et supereminet illud,
   <font size="2">
    110
   </font>
   quod sapiunt veroque valent discernere falsum;
      quinta creaturas superas substantia prodat,
      quas quidam dixere deos, quia corpora sumant
      contemplanda homini, paulo post ipsa relinquant
      inque suam redeant, si qua est tenuissima, formam;
   <font size="2">
    115
   </font>
   sic fieri, ut pateat substantia summa creator,
      sexta tamen supraque nihil sed cuncta sub ipso;
      hoc in gymnasio Polemi Sapientia vitam
      excolit adiunctamque suo fovet ipsa Platoni;
      obviet et quamquam totis Academia sectis
   <font size="2">
    120
   </font>
   atque neget verum, veris hunc laudibus ornat.
      Stoica post istos, sed concordantibus ipsis,
      Chrysippus Zenonque docent praecepta tenere.
      exclusi prope iam Cynici, sed limine restant;
      ast Epicureos eliminat undique virtus.
   <font size="2">
    125
   </font>
   At parte ex alia textrino prima Minervae
      palla Iovis rutilat, cuius bis coctus aeno
      serica Sidonius fucabat stamina murex.
      ebria nec solum spirat conchylia sandix;
      insertum nam fulgur habet, filoque rigenti
   <font size="2">
    130
   </font>
   ardebat gravidum de fragmine fulminis ostrum.
      hic viridis proprio Glaucus pendebat amictu;
      undabant hic arte sinus, fictoque tumore
      mersabat pandas tempestas texta carinas.
      Amphitryoniadi surgebat tertia vestis:
   <font size="2">
    135
   </font>
   parvulus hic gemino cinctus serpente novercae
      inscius arridet monstris ludumque putando
      insidias, dum nescit, amat vultuque dolentis
      extingui deflet, quos ipse interficit, angues.
      praeterea sparsis sunt haec subiecta figuris:
   <font size="2">
    140
   </font>
   sus, leo, cerva, gigans, taurus, iuga, Cerberus, hydra,
      hospes, Nessus, Eryx, volucres, Thrax, Cacus, Amazon,
      grex, fluvius, Libs, poma, Lycus, virgo, polus, Oete.
      hoc opus, et si quid superest quod numina vestit,
      virgineae posuere manus. sed in agmine toto
   <font size="2">
    145
   </font>
   inter Cecropias Ephyreiadasque puellas
      Araneola micat; proprias conferre laborat
      ipsa Minerva manus calathisque evicta recedens
      cum tenet haec telas, vult haec plus tela tenere.
      hic igitur proavi trabeas imitata rigentes
   <font size="2">
    150
   </font>
   palmatam parat ipsa patri, qua consul et idem
      Agricolam contingat avum doceatque nepotes
      non abavi solum, sed avi quoque iungere fasces.
      texuerat tamen et chlamydes, quibus ille magister
      per Tartesiacas conspectus splenduit urbes
   <font size="2">
    155
   </font>
   et quibus ingestae sub tempore praefecturae
      conspicuus sanctas reddit se praesule leges.
      attamen in trabea segmento luserat alto
      quod priscis illustre toris. Ithacesia primum
      fabula Dulichiique lares formantur et ipsam
   <font size="2">
    160
   </font>
   Penelopam tardas texit distexere telas.
      Taenaron hic frustra bis rapta coniuge pulsat
      Thrax fidibus, legem postquam temeravit Averni,
      et prodesse putans iterum non respicit umbram.
      hic vovet Alceste praelato coniuge vitam
   <font size="2">
    165
   </font>
   rumpere, quam cernas Parearum vellere in ipso
      nondum pernetam fato praestante salutem.
      hic nox natarum Danai lucebat in auro,
      quinquaginta enses genitor quibus impius aptat
      et dat concordem discordia iussa furorem;
   <font size="2">
    170
   </font>
   solus Hypermestrae servatus munere Lynceus
      effugit; aspicias illam sibi parva paventem
      et pro dimisso tantum pallere marito.
      iamque Iovem in formas mutat, quibus ille tenere
      Mnemosynam, Europam, Semelen, Ledam, Cynosuram
   <font size="2">
    175
   </font>
   serpens, bos, fulmen, cygnus, Dietynna solebat,
      iamque opus in turrem Danaae pluviamque metalli
      ibat et hic alio stillabat Iuppiter auro,
      cum virgo aspiciens vidit Tritonida verso
      lumine doctisonas spectare libentius artes;
   <font size="2">
    180
   </font>
   commutat commota manus ac pollice docto
      pingere philosophi victricem Laida coepit,
      quae Cynici per menta feri rugosaque colla
      rupit odoratam redolenti forcipe barbam.
      subrisit Pallas castoque haec addidit ore:
   <font size="2">
    185
   </font>
   'non nostra ulterius ridebis dogmata, virgo
      philosopho nuptura meo; mage flammea sumens
      hoc mater sine texat opus. consurge, sophorum
      egregium Polemi decus, ac nunc Stoica tandem
      pone supercilia et Cynicos imitatus amantes
   <font size="2">
    190
   </font>
   incipies iterum parvum mihi ferre Platona.'
      haerentem tali compellat voce magister:
      'perge libens, neu tu damnes fortasse iugari,
      quod noster iubet ille senex, qui non piger hausit
      numina contemplans Anyto pallente venenum.'
   <font size="2">
    195
   </font>
   Dixerat; ille simul surgit vultuque modesto
      tetrica nodosae commendat pallia clavae.
      amborum tum diva comas viridantis olivae
      pace ligat, nectit dextras ac foedera mandat,
      Nymphidius quae cernat avus; probat Atropos omen
   <font size="2">
    200
   </font>
   fulvaque concordes iunxerunt fila sorores,
  </p>
  <p>
   <b>
    <a name="16">
     CARMEN XVI
    </a>
   </b>
  </p>
  <p>
   EUCHARISTON AD FAUSTUM EPISCOPUM.
  </p>
  <p>
   Phoebum et ter ternas decima cum Pallade Musas
      Orpheaque et laticem simulatum fontis equini
      Ogygiamque chelyn, quae saxa sequacia flectens
      cantibus auritos erexit carmine muros,
      sperne, fidis; magis ille veni nunc spiritus, oro,
   <font size="2">
    5
   </font>
   pontificem dicture tuum, qui pectora priscae
      intrasti Mariae, rapiens cum tympana siccus
      Israel appensi per concava gurgitis iret
      aggeribus vallatus aquae mediasque per undas
      pulverulenta tuum clamaret turba triumphum;
   <font size="2">
    10
   </font>
   quique manum Iudith ferientem colla Olofernis
      iuvisti, exciso iacuit cum gutture truncus
      et fragilis valido latuit bene sexus in ictu;
      expresso vel qui complens de vellere pelvem
      inficiensque dehinc non tacto vellere terram
   <font size="2">
    15
   </font>
   firmasti Gedeona, tubis inserte canoris
      spiritus (et solo venit victoria cantu);
      quique etiam adsumptum pecorosi de grege Iesse
      afflasti regem, plaustro cum foederis arcam
      imponens hostis nullo moderante bubulco
   <font size="2">
    20
   </font>
   proderet obscaenum turgenti podice morbum;
      quique trium quondam puerorum in fauce sonasti,
      quos in Chaldaei positos fornace tyranni
      roscida combusto madefecit flamma camino;
      quique volubilibus spatiantem tractibus alvi
   <font size="2">
    25
   </font>
   complesti Ionam, resonant dum viscera monstri
      introrsum psallente cibo vel pondera ventris
      ieiuni plenique tamen vate intemerato
      ructat cruda fames, quem singultantibus extis
      esuriens vomuit suspenso belua morsu;
   <font size="2">
    30
   </font>
   quique duplex quondam venisti in pectus Helisei,
      Thesbiten cum forte senem iam flammeus axis
      tolleret et scissam linquens pro munere pellem
      hispidus ardentes auriga intraret habenas;
      quique etiam Heliam terris missure secundum
   <font size="2">
    35
   </font>
   Zachariae iusti linguam placate ligasti,
      dum faceret serum rugosa puerpera patrem,
      edita significans iusso reticere propheta,
      gratia cum fulsit, nosset se ut lex tacituram;
      quique etiam nascens ex virgine semine nullo,
   <font size="2">
    40
   </font>
   ante ullum tempus deus atque in tempore Christus,
      ad corpus quantum spectat, tu te ipse creasti;
      qui visum caecis, gressum quoque reddere claudis,
      auditum surdis, mutis laxare loquelam
      suetus ad hoc etiam venisti, ut mortua membra
   <font size="2">
    45
   </font>
   lecto, sandapila, tumulo consurgere possint;
      quique etiam poenas suscepta in carne tulisti,
      sustentans alapas, ludibria, verbera, vepres,
      sortem, vincla, crucem, clavos, fei, missile, acetum,
      postremo mortem, sed surrecturus, adisti,
   <font size="2">
    50
   </font>
   eripiens quicquid veteris migraverat hostis
      in ius per nostrum facinus, cum femina prima
      praeceptum solvens culpa nos perpete vinxit;
      (qui cum te interitu petiit nec repperit in te
      quod posset proprium convincere, perdidit omne,
   <font size="2">
    55
   </font>
   quod lapsu dedit Eva suo; chirographon illum,
      quo pervasus homo est, haec compensatio rupit.
      expers peccati pro peccatoribus amplum
      fis pretium veteremque novus vice faenoris Adam
      dum moreris de morte rapis. sic mortua mors est,
   <font size="2">
    60
   </font>
   sic sese insidiis, quas fecerat, ipsa fefellit.
      nam dum indiscrete petit insontemque reosque,
      egit, ut absolvi possent et crimine nexi);
      quique etiam iustos ad tempus surgere tecum
      iussisti cineres, cum tectis tempore longo
   <font size="2">
    65
   </font>
   irrupit festina salus infusaque raptim
      excussit tumulis solidatas vita favillas, –
      da Faustum laudare tuum, da solvere grates,
      quas et post debere iuvat. te, magne sacerdos,
      barbitus hic noster plectro licet impare cantat.
   <font size="2">
    70
   </font>
   Haec igitur prima est vel causa vel actio laudum,
      quod mihi germani, dum lubrica volvitur aetas,
      servatus tecum domini per dona probatur
      nec fama titubante pudor; te respicit istud
      quantumcumque bonum; merces debebitur illi,
   <font size="2">
    75
   </font>
   ille tibi. sit laus, si labi noluit, eius;
      nam quod nec potuit, totum ad te iure redundat.
      praeterea quod me pridem Reios venientem,
      cum Procyon fureret, cum solis torridus ignis
      flexilibus rimis sitientes scriberet agros,
   <font size="2">
    80
   </font>
   hospite te nostros excepit protinus aestus
      pax, domus, umbra, latex, benedictio, mensa, cubile.
      omnibus attamen his sat praestat quod voluisti,
      ut sanctae matris sanctum quoque limen adirem.
      derigui, fateor, mihi conscius atque repente
   <font size="2">
    85
   </font>
   tinxit adorantem pavido reverentia vultum;
      nec secus intremui, quam si me forte Rebeccae
      Israel aut Samuel crinitus duceret Annae.
      quapropter te vel votis sine fine colentes
      affectum magnum per carmina parva fatemur.
   <font size="2">
    90
   </font>
   Seu te flammatae syrtes et inhospita tesqua
      seu caeno viridante palus seu nigra recessu
      incultum mage saxa tenent, ubi sole remoto
      concava longaevas asservant antra tenebras:
      seu te praeruptis porrecta in rupibus Alpis
   <font size="2">
    95
   </font>
   succinctos gelido libantem caespite somnos,
      anachoreta, tremit (quae quamquam frigora portet,
      conceptum Christi numquam domat illa calorem),
      qua nunc Helias, nunc te iubet ire Iohannes,
      nunc duo Macarii, nunc et Paphnutius heros,
   <font size="2">
    100
   </font>
   nunc Or, nunc Ammon, nunc Sarmata, nunc Hilarion,
      nunc vocat in tunica nudus te Antonius illa,
      quam fecit palmae foliis manus alma magistri;
      seu te Lirinus priscum complexa parentem est,
      qua tu iam fractus pro magna saepe quiete
   <font size="2">
    105
   </font>
   discipulis servire venis vixque otia somni,
      vix coctos capture cibos abstemius aevum
      ducis et insertis pingis ieiunia psalmis,
      fratribus insinuans, quantos illa insula plana
      miserit in caelum montes, quae sancta Caprasi
   <font size="2">
    110
   </font>
   vita senis iuvenisque Lupi, quae gratia patrem
      mansit Honoratum, fuerit quis Maximus ille,
      urbem tu cuius monachosque antistes et abbas
      bis successor agis, celebrans quoque laudibus illis
      Eucherii venientis iter, redeuntis Hilari;
   <font size="2">
    115
   </font>
   seu te commissus populus tenet et minor audet
      te medio tumidos maiorum temnere mores;
      seu tu sollicitus curas, qua languidus esca
      quave peregrinus vivat, quid pascat et illum,
      lubrica crura cui tenuat sub compede carcer;
   <font size="2">
    120
   </font>
   seu mage funeribus mentem distractus humandis,
      livida defuncti si pauperis ossa virescant,
      infastiditum fers ipse ad busta cadaver;
      seu te conspicuis gradibus venerabilis arae
      contionaturum plebs sedula circumsistit,
   <font size="2">
    125
   </font>
   expositae legis bibat auribus ut medicinam:
      quicquid agis, quocumque loci es, semper mihi Faustus,
      semper Honoratus, semper quoque Maximus esto.
  </p>
  <p>
   <b>
    <a name="17">
     CARMEN XVII
    </a>
   </b>
  </p>
  <p>
   AD V. C. OMMATIUM.
  </p>
  <p>
   Quattuor ante dies quam lux Sextilis adusti
            prima spiciferum proferat orbe caput,
      natalis nostris decimus sextusque coletur,
            adventu felix qui petit esse tuo.
      non tibi gemmatis ponentur prandia mensis,
   <font size="2">
    5
   </font>
   Assyrius murex nec tibi sigma dabit;
      nec per multiplices abaco splendente cavernas
            argenti nigri pondera defodiam;
      nec scyphus hic dabitur, rutilo cui forte metallo
      crustatum stringat tortilis ansa latus.
   <font size="2">
    10
   </font>
   fercula sunt nobis mediocria, non ita facta,
      mensurae ut grandis suppleat ars pretium.
            non panes Libyca solitos flavescere Syrte
      accipiet Galli rustica mensa tui.
            vina mihi non sunt Gazetica, Chia, Falerna
   <font size="2">
    15
   </font>
   quaeque Saraptano palmite missa bibas.
            pocula non hic sunt illustria nomine pagi,
      quod posuit nostris ipse triumvir agris.
            tu tamen ut venias petimus; dabit omnia Christus,
      hic mihi qui patriam fecit amore tuo.
   <font size="2">
    20
   </font>
  </p>
  <p>
   <b>
    <a name="18">
    </a>
    CARMEN XVIII
   </b>
  </p>
  <p>
   DE BALNEIS VILLAE SUAE.
  </p>
  <p>
   Si quis Avitacum dignaris visere nostram,
            non tibi displiceat: sic quod habes placeat.
      aemula Baiano tolluntur culmina cono
            parque cothurnato vertice fulget apex.
      garrula Gauranis plus murmurat unda fluentis
   <font size="2">
    5
   </font>
   contigui collis lapsa supercilio.
      Lucrinum stagnum dives Campania nollet,
            aequora si nostri cerneret illa lacus.
      illud puniceis ornatur litus echinis,
            piscibus in nostris, hospes, utrumque vides.
   <font size="2">
    10
   </font>
   si libet et placido partiris gaudia corde,
            quisquis ades, Baias tu facis hic animo.
  </p>
  <p>
   <b>
    <a name="19">
    </a>
    CARMEN XIX
   </b>
  </p>
  <p>
   DE PISCINA.
  </p>
  <p>
   Intrate algentes post balnea torrida fluctus,
            ut solidet calidam frigore lympha cutem;
      et licet hoc solo mergatis membra liquore,
            per stagnum nostrum lumina vestra natant.
  </p>
  <p>
   <b>
    <a name="20">
    </a>
    CARMEN XX
   </b>
  </p>
  <p>
   AD ECDICIUM SORORIUM SUUM.
  </p>
  <p>
   Natalis noster Nonas instare Novembres
            admonet: occurras non rogo, sed iubeo.
      sit tecum coniunx, duo nunc properate; sed illud
            post annum optamus tertius ut venias.
  </p>
  <p>
   <b>
    <a name="21">
    </a>
    CARMEN XXI
   </b>
  </p>
  <p>
   DE PISCIBUS NOCTE CAPTIS.
  </p>
  <p>
   Quattuor haec primum pisces nox insuit hamis;
            inde duos tenui, tu quoque sume duos.
      quos misi, sunt maiores; rectissimus ordo est;
            namque animae nostrae portio maior eras.
  </p>
  <p>
   <b>
    <a name="22">
    </a>
    CARMEN XXII
   </b>
  </p>
  <p>
   SIDONIUS PONTIO LEONTIO SUO SALUTEM.
  </p>
  <p>
   1. Dum apud Narbonem quondam Martium dictum sed nuper factum moras necto,
      subiit animum quospiam secundum amorem tuum hexametros concinnare vel condere,
      quibus lectis oppido scires, etsi utrique nostrum disparatis aequo plusculum locis Lar
      familiaris incolitur, non idcirco tam nobis animum dissidere quam patriam. 2. habes
      igitur hic Dionysum inter triumphi Indici oblectamenta marcentem; habes et Phoebum,
      quem tibi iure poetico inquilinum factum constat ex numine, illum scilicet Phoebum
      Anthedii mei perfamiliarem, cuius collegio vir praefectus non modo musicos quosque,
      verum etiam geometras, arithmeticos et astrologos disserendi arte supervenit; si
      quidem nullum hoc exactius compertum habere censuerim, quid sidera zodiaci obliqua,
      quid planetarum vaga, quid exotici sparsa praevaleant. 3. nam ita his, ut sic dixerim,
      membris philosophiae claret, ut videatur mihi Iulianum Vertacum, Fullonium Saturni-
      num, in libris matheseos peritissimos conditores, absque interprete ingenio tantum
      suffragante didicisse. nos vestigia doctrinae ipsius adorantes coram canoro cygno
      ravum anserem profitemur.
      Quid te amplius moror? Burgum tuam, quo iure amicum decuit, meam feci,
      probe sciens vel materiam tibi esse placituram, etiamsi ex solido poema displiceat.
  </p>
  <p>
   BURGUS PONTII LEONTII.
  </p>
  <p>
   Bistonii stabulum regis, Busiridis aras,
      Antiphatae mensas et Taurica regna Thoantis
      atque Ithaci ingenio fraudatum luce Cyclopa
      portantem frontis campo per concava montis
      par prope transfossi tenebrosum luminis antrum,
   <font size="2">
    5
   </font>
   hospes, adi, si quis Burgum taciturus adisti.
      et licet in carmen non passim laxet habenas
      Phoebus et hic totis non pandat carbasa fandi,
      quisque tamen tantos non laudans ore penates
      inspicis, inspiceris: resonat sine voce voluntas,
   <font size="2">
    10
   </font>
   nam tua te tacitum livere silentia clamant.
      Ergo age, Pierias, Erato, mihi percute chordas;
      responsent Satyri, digitumque pedemque moventes
      ludant et tremulo non rumpant cantica saltu.
      quicquid forte Dryas vel quicquid Hamadryas umquam
   <font size="2">
    15
   </font>
   conexis sibimet festum plausere Napaeis,
      dependant modo, Bürge, tibi, vel Naidas istic,
      Nereidum chorus alme, doce, cum forte Garumna
      huc redeunte venis pontumque in flumine sulcas.
      pande igitur causas, Erato, laribusque sit ede
   <font size="2">
    20
   </font>
   quis genius; tantum non est sine praesule culmen.
      Forte sagittiferas Euan populatus Erythras
      vite capistratas cogebat ad esseda tigres;
      intrabat duplicem qua temo racemifer arcum,
      marcidus ipse sedet curru, madet ardua cervix
   <font size="2">
    25
   </font>
   sudati de rore meri, caput aurea rumpunt
      cornua et indigenam iaculantur fulminis ignem
      (sumpserat hoc nascens primum, cum transiit olim
      in patrium de matre femur); fert tempus utrumque
      veris opes rutilosque ligat vindemia flores;
   <font size="2">
    30
   </font>
   cantharus et thyrsus dextra laevaque feruntur,
      nec tegit exertos, sed tangit palla lacertos;
      dulce natant oculi, quos si fors vertit in hostem,
      attonitos, solum dum cernit, inebriat Indos.
      tum salebris saliens quotiens se concutit axis,
   <font size="2">
    35
   </font>
   passim deciduo perfunditur orbita musto.
      Bassaridas, Satyros, Panas Faunosque docebat
      ludere Silenus iam numine plenus alumno,
      sed comptus tamen ille caput; nam vertice nudo
      amissos sertis studet excusare capillos.
   <font size="2">
    40
   </font>
   corniger inde novi fit Ganges pompa triumphi;
      cernuus inpexam faciem stetit ore madenti et
      arentes vitreis adiuvit fletibus undas;
      coniectas in vincla manus post terga revinxit
      pampinus; hic sensim captivo umore refusus
   <font size="2">
    45
   </font>
   sponte refrondescit per brachia roscida palmes.
      necnon et rapti coniunx ibi vincta mariti
      it croceas demissa genas vetitaque recondi
      lampade cum Solis radiis Aurora rubebat.
      adfuit hic etiam post perdita cinnama Phoenix,
   <font size="2">
    50
   </font>
   formidans mortem sibi non superesse secundam.
      succedit captiva cohors, quae fercula gazis
      fert onerata suis; ebur hic hebenusque vel aurum
      et niveae piceo raptae de pectore baccae
      gestantur; quicumque nihil sustentat, odoris
   <font size="2">
    55
   </font>
   mittitur in nexus; videas hic ipsa placere
      supplicia et virides violis halare catenas.
      ultima nigrantes incedunt praeda elefanti;
      informis cui forma gregi: riget hispida dorso
      vix ferrum passura cutis; quippe improba cratem
   <font size="2">
    60
   </font>
   nativam nec tela forant, contracta vicissim
      tensaque terga feris crepitant usuque cavendi
      pellunt excussis impactum missile rugis.
      Iamque iter ad Thebas per magnum victor agebat
      aera et ad summas erexerat orgia nubes,
   <font size="2">
    65
   </font>
   cum videt Aonia venientem Delion arce.
      grypas et ipse tenet: vultus his laurea curvos
      fronde lupata ligant; hederis quoque circumplexis
      pendula lora virent; sensim fera subvolat ales
      aerias terraeque vias, ne forte citato
   <font size="2">
    70
   </font>
   alarum strepitu lignosas frangat habenas.
      aeternum nitet ipse genas; crevere corymbis
      tempora et auratum verrit coma concolor axem;
      laeva parte tenet vasta dulcedine raucam
      caelato Pythone lyram, pars dextra sagittas
   <font size="2">
    75
   </font>
   continet atque alio resonantes murmure nervos.
      ibant Pipliades pariter mediumque noveno
      circumsistentes umbrabant syrmate currum.
      pendet per teretes tripodas Epidaurius anguis
      diffusus sanctum per colla salubria virus.
   <font size="2">
    80
   </font>
   hic et crinisatas iungebat Pegasus alas,
      portans doctiloquo facundum crure Creontem.
      Vt sese iunxere chori, consurgit uterque
      fratris in amplexus, sed paulo segnior Euan,
      dum pudet instabiles, si surgat, prodere plantas.
   <font size="2">
    85
   </font>
   tum Phoebus: 'quo pergis?' ait, 'num forte nocentes,
      Bacche, petis Thebas? te cretus Echione nempe
      abnegat esse deum. linque haec, rogo, moenia, linque,
      et mecum mage flecte rotas. despexit Agaue
      te colere et nosmet Niobe; riget inde superba,
   <font size="2">
    90
   </font>
   vulnera tot patiens quot spectat vulnera ventris,
      optantemque mori gravius elementia fixit;
      parcere saepe malum est sensumque inferre dolori.
      ipsa autem nato occiso Pentheia mater,
      amplius ut furiat, numquid non sana futura est?
   <font size="2">
    95
   </font>
   ergone Aonios colles habitare valemus,
      cum patris extincti thalamis potietur adulter,
      frater natorum, coniunx genetricis habendus,
      vitricus ipse suus? cordi est si iungere gressum,
      dicam qua pariter sedem tellure locemus.
   <font size="2">
    100
   </font>
   Est locus irrigua qua rupe, Garumna rotate,
      et tu qui simili festinus in aequora lapsu
      exis curvata, Durani muscose, saburra,
      iam pigrescentes sensim confunditis amnes.
      currit in adversum hic pontus multoque recursu
   <font size="2">
    105
   </font>
   flumina quas volvunt et spernit et expetit undas.
      at cum summotus lunaribus incrementis
      ipse Garumna suos in dorsa recolligit aestus,
      praecipiti fluctu raptim redit atque videtur
      in fontem iam non refluus sed defluus ire.
   <font size="2">
    110
   </font>
   tum recipit laticem quamvis minor ille minorem
      stagnanti de fratre suum, turgescit et ipse
      Oceano propriasque facit sibi litora ripas.
      hos inter fluvios, uni mage proximus undae, est
      aethera mons rumpens alta spectabilis arce,
   <font size="2">
    115
   </font>
   plus celsos habiturus eros vernamque senatum.
      quem generis princeps Paulinus Pontius olim,
      cum Latius patriae dominabitur, ambiet altis
      moenibus, et celsae transmittent aera turres;
      quarum culminibus sedeant commune micantes
   <font size="2">
    120
   </font>
   pompa vel auxilium; non illos machina muros,
      non aries, non alta strues vel proximus agger,
      non quae stridentes torquet catapulta molares,
      sed nec testudo nec vinea nec rota currens
      iam positis scalis umquam quassare valebunt.
   <font size="2">
    125
   </font>
   cernere iam videor quae sint tibi, Burge, futura
      (diceris sic); namque domus de flumine surgunt
      splendentesque sedent per propugnacula thermae.
      hic cum vexatur piceis aquilonibus aestus,
      scrupeus asprata latrare crepidine pumex
   <font size="2">
    130
   </font>
   incipit; at fractis saliens e cautibus altum
      excutitur torrens ipsisque aspergine tectis
      impluit ac tollit nautas et saepe iocoso
      ludit naufragio; nam tempestate peracta
      destituit refluens missas in balnea classes.
   <font size="2">
    135
   </font>
   ipsa autem quantis, quibus aut sunt fulta columnis!
      cedat puniceo pretiosus livor in antro
      Synnados, et Nomadum qui portat eburnea saxa,
      collis et herbosis quae vernant marmora venis;
      candentem iam nolo Paron, iam nolo Caryston;
   <font size="2">
    140
   </font>
   vilior est rubro quae pendet purpura saxo.
      et ne posteritas dubitet, quis conditor extet,
      fixus in introitu lapis est; hic nomina signat
      auctorum; sed propter aqua, et vestigia pressa
      quae rapit et fuso detergit gurgite caenum.
   <font size="2">
    145
   </font>
   sectilibus paries tabulis crustatus ad aurea
      tecta venit, fulvo nimis abscondenda metallo;
      nam locuples fortuna domus non passa latere
      divitias prodit, cum sic sua culmina celat.
      haec post assurgit duplicemque supervenit aedem
   <font size="2">
    150
   </font>
   porticus ipsa duplex, duplici non cognita plaustro.
      quarum unam molli subductam vertice curvae
      obversis paulum respectant cornibus alae.
      ipsa diem natum cernit sinuamine dextro,
      fronte videns medium, laevo visura cadentem.
   <font size="2">
    155
   </font>
   non perdit quicquam trino de cardine caeli
      et totum solem lunata per atria servat.
      sacra tridentiferi Iovis hic armenta profundo
      Pharnacis immergit genitor; percussa securi
      corpora cornipedum certasque rubescere plagas
   <font size="2">
    160
   </font>
   sanguineo de rore putes; stat vulneris horror
      verus, et occisis vivit pictura quadrigis.
      Ponticus hinc rector numerosis Cyzicon armis
      claudit; at hinc sociis consul Lucullus opem fert,
      compulsusque famis discrimina summa subire
   <font size="2">
    165
   </font>
   invidet obsesso miles Mithridaticus hosti.
      enatat hic pelagus Romani militis ardor
      et chartam madido transportat corpore siccam.
      desuper in longum porrectis horrea tectis
      crescunt atque amplis angustant fructibus aedes.
   <font size="2">
    170
   </font>
   huc veniet calidis quantum metit Africa terris,
      quantum vel Calaber, quantum colit Apulus acer,
      quanta Leontino turgescit messis acervo,
      quantum Mygdonio committunt Gargara sulco,
      quantum, quae tacitis Cererem venerata choreis,
   <font size="2">
    175
   </font>
   Attica Triptolemo civi condebat Eleusin,
      cum populis hominum glandem linquentibus olim
      fulva fruge data iam saecula fulva perirent.
      porticus ad gelidos patet hinc aestiva triones;
      hinc calor innocuus thermis hiemalibus exit
   <font size="2">
    180
   </font>
   atque locum tempus mollit; quippe illa rigori
      pars est apta magis; nam quod fugit ora Leonis,
      inde Lycaoniae rabiem male sustinet Vrsae.
      arcis at in thermas longe venit altior amnis
      et cadit in montem patulisque canalibus actus
   <font size="2">
    185
   </font>
   circumfert clausum cava per divortia flumen.
      occiduum ad solem post horrea surgit opaca
      quae dominis hiberna domus: strepit hic bona flamma
      appositas depasta trabes; sinuata camino
      ardentis perit unda globi fractoque flagello
   <font size="2">
    190
   </font>
   spargit lentatum per culmina tota vaporem.
      continuata dehinc videas quae conditor ausus
      aemula Palladiis textrina educere templis.
      hac celsi quondam coniunx reverenda Leonti,
      qua non ulla magis nurus umquam Pontia gaudet
   <font size="2">
    195
   </font>
   illustris pro sorte viri, celebrabitur aede
      vel Syrias vacuasse colus vel serica fila
      per cannas torsisse leves vel stamme fulvo
      praegnantis fusi mollitum nesse metallum.
      parietibus post hinc rutilat quae machina iunctis
   <font size="2">
    200
   </font>
   fert recutitorum primordia Iudaeorum.
      perpetuum pictura micat; nec tempore longo
      depretiata suas turpant pigmenta figuras.
      Flecteris ad laevam: te porticus accipit ampla
      directis curvata viis, ubi margine summo
   <font size="2">
    205
   </font>
   pendet et artatis stat saxea silva columnis.
      alta volubilibus patet hic cenatio valvis;
      fusilis euripus propter; cadit unda superne
      ante fores pendente lacu, venamque secuti
      undosa inveniunt nantes cenacula pisces.
   <font size="2">
    210
   </font>
   comminus erigitur vel prima vel extima turris;
      mos erit hic dominis hibernum sigma locare.
      huius conspicuo residens in culmine saepe
      dilectum nostris Musis simul atque capellis
      aspiciam montem; lauri spatiabor in istis
   <font size="2">
    215
   </font>
   frondibus, hic trepidam credam mihi credere Daphnen.
      iam si forte gradus geminam convertis ad Arcton,
      ut venias in templa dei, qui maximus ille est,
      deliciis redolent iunctis apotheca penusque;
      hic multus tu, frater, eris. 'iam divide sedem,
   <font size="2">
    220
   </font>
   cessurus mihi fonte meo, quem monte fluentem
      umbrat multicavus spatioso circite fornix.
      non eget hic cultu, dedit huic natura decorem.
      nil fictum placuisse placet, non pompa per artem
      ulla, resultanti non comet malleus ictu
   <font size="2">
    225
   </font>
   saxa, nec exesum supplebunt marmora tofum.
      hic fons Castaliae nobis vice sufficit undae.
      cetera dives habe; colles tua iura tremiscant;
      captivos hic solve tuos, et per iuga Burgi
      laeta relaxatae fiant vineta catenae.'
   <font size="2">
    230
   </font>
   Confirmat vocem iamiam prope sobrius istam
      Silenus, pariterque chori cecinere faventes:
      'Nysa, vale Bromio, Phoebo Parnase bivertex.
      non istum Naxus, non istum Cirrha requirat,
      sed mage perpetuo Burgus placitura petatur.'
   <font size="2">
    235
   </font>
  </p>
  <p>
   5. Ecce, quotiens tibi libuerit pateris capacioribus hilarare convivium, misi quod
      inter scyphos et amystidas tuas legas. subveneris verecundiae meae, si in sobrias
      aures ista non venerint; nec iniuria hoc ac secus atque aequum est flagito, quando
      quidem Baccho meo iudicium decemvirale passuro tempestivius quam convenit
      tribunal erigitur. 6. si quis autem carmen prolixius eatenus duxerit esse culpandum,
      quod epigrammatis excesserit paucitatem, istum liquido patet neque balneas Etrusci
      neque Herculem Surrentinum neque comas Flavii Earini neque Tibur Vopisci neque
      omnino quicquam de Papinii nostri silvulis lectitasse; quas omnes descriptiones vir
      ille praeiudicatissimus non distichorum aut tetrastichorum stringit angustiis, sed
      potius, ut lyricus Flaccus in artis poeticae volumine praecipit, multis isdemque
      purpureis locorum communium pannis semel inchoatas materias decenter extendit.
      haec me ad defensionis exemplum posuisse sufficiat, ne haec ipsa longitudinis depre-
      catio longa videatur. vale.
  </p>
  <p>
   <b>
    <a name="23">
    </a>
    CARMEN XXIII
   </b>
  </p>
  <p>
   AD CONSENTIUM.
  </p>
  <p>
   Cum iam pro meritis tuis pararem,
      Consenti. columen decusque morum,
      vestrae laudibus hospitalitatis
      cantum impendere pauperis cicutae,
      ultro in carmina tu tubam recludens
   <font size="2">
    5
   </font>
   converso ordine versibus citasti
      suetum ludere sic magis sodalem.
      paret Musa tibi, sed impudentem
      multo cautius hinc stilum movebit;
      nam cum carmina postules diserte,
   <font size="2">
    10
   </font>
   suades scribere, sed facis tacere.
      nuper quadrupedante cum citato
      ires Phocida Sestiasque Baias,
      illustres titulisque proeliisque
      urbes per duo consulum trophaea,
   <font size="2">
    15
   </font>
   (nam Martem tulit ista Iulianum
      et Bruto duce nauticum furorem,
      äst haec Teutonicas cruenta pugnas,
      erectum et Marium cadente Cimbro)
      misisti mihi multiplex poema,
   <font size="2">
    20
   </font>
   doctum, nobile, forte, delicatum.
      ibant hexametri superbientes
      et vestigia iuncta, sed minora,
      per quinos elegi pedes ferebant;
      misisti et, triplicis metrum trochaei
   <font size="2">
    25
   </font>
   spondeo comitante dactyloque,
      dulces hendecasyllabos, tuumque
      blando faenore Sollium ligasti.
      usuram petimurque reddimusque;
      nam quod carmine pro tuo rependo,
   <font size="2">
    30
   </font>
   hoc centesima laudium tuarum est.
      Quid primum venerer colamque pro te?
      ni fallor, patriam patremque iuxta;
      qui quamquam sibi vindicare summum
      possit iure locum, tamen necesse est
   <font size="2">
    35
   </font>
   illam vincere, quae parit parentes.
      salve, Narbo potens salubritate,
      urbe et rure simul bonus videri,
      muris, civibus, ambitu, tabernis,
      portis, porticibus, foro, theatro,
   <font size="2">
    40
   </font>
   delubris, capitoliis, monetis,
      thermis, arcubus, horreis, macellis,
      pratis, fontibus, insulis, salinis,
      stagnis, flumine, merce, ponte, ponto;
      unus qui venerere iure divos
   <font size="2">
    45
   </font>
   Lenaeum, Cererem, Palem, Minervam
      spicis, palmite, pascuis, trapetis.
      solis fise viris nec expetito
      naturae auxilio procul relictis
      promens montibus altius cacumen,
   <font size="2">
    50
   </font>
   non te fossa patens nec hispidarum
      obiectu sudium coronat agger;
      non tu marmora, bratteam vitrumque,
      non testudinis Indicae nitorem,
      non si quas eboris trabes refractis
   <font size="2">
    55
   </font>
   rostris Marmarici dedere barri,
      figis moenibus aureasque portas
      exornas asaroticis lapillis;
      sed per semirutas superbus arces,
      ostendens veteris decus duelli,
   <font size="2">
    60
   </font>
   quassatos geris ictibus molares,
      laudandis pretiosior ruinis.
      sint urbes aliae situ minaces,
      quas vires humiles per alta condunt,
      et per praecipites locata cristas
   <font size="2">
    65
   </font>
   numquam moenia caesa glorientur:
      tu pulsate places fidemque fortem
      oppugnatio passa publicavit,
      Hinc te Martius ille rector atque
      magno patre prior, decus Getarum,
   <font size="2">
    70
   </font>
   Romanae columen salusque gentis,
      Theudericus amat sibique fidum
      adversos probat ante per tumultus.
      sed non hinc videare forte turpis,
      quod te machina crebra perforavit;
   <font size="2">
    75
   </font>
   namque in corpore fortium virorum
      laus est amplior amplior cicatrix.
      in castris Marathoniis merentem
      vulnus non habuisse grande probrum est:
      inter Publicolas manu feroces
   <font size="2">
    80
   </font>
   trunco Mucius eminet lacerto;
      vallum Caesaris opprimente Magno
      inter tot facies ab hoste tutas
      luscus Scaeva fuit magis decorus.
      laus est ardua dura sustinere;
   <font size="2">
    85
   </font>
   ignavis, timidis et improbatis
      multum fingitur otiosa virtus.
      Quid quod Caesaribus ferax creandis,
      felix prole virum, simul dedisti
      natos cum genitore principantes?
   <font size="2">
    90
   </font>
   nam quis Persidis expeditionem
      aut victricia castra praeteribit
      Cari principis et perambulatum
      Romanis legionibus Niphaten,
      tum cum fulmine captus imperator
   <font size="2">
    95
   </font>
   vitam fulminibus parem peregit?
      His tu civibus, urbe, rure pollens
      Consenti mihi gignis alme patrem,
      illum cui nitidi sales rigorque
      Romanus fuit Attico in lepore.
   <font size="2">
    100
   </font>
   hunc Miletius et Thales stupere
      auditum potuit simulque Lindi est
      notus qui Cleobulus inter arces,
      et tu, qui, Periandre, de Corintho es,
      et tu, quem dederat, Bias, Priene,
   <font size="2">
    105
   </font>
   et tu, Pittace, Lesbius sophistes,
      et tu, qui tetricis potens Athenis
      vincis Socraticas, Solon, palaestras,
      et tu, Tyndareis satus Therapnis,
      Chilon, legifero prior Lycurgo.
   <font size="2">
    110
   </font>
   non hic, si voluit vacante cura
      quis sit sideribus notare cursus,
      diversas Arato vias cucurrit;
      non hunc, cum geometricas ad artes
      mentem composuit, sequi valebat
   <font size="2">
    115
   </font>
   Euclides spatium sciens Olympi;
      non hunc, si voluit rotare rhythmos,
      quicquam proposito virum morari
      Chrysippus potuisset ex acervo.
      hic cum Amphioniae studebat arti
   <font size="2">
    120
   </font>
   plectro, pollice, voce tibiaque,
      Thrax vates, deus Arcas atque Phoebus
      omni carmine post erant et ipsas
      Musas non ita musicas putares.
      hic si syrmate cultus et cothurno
   <font size="2">
    125
   </font>
   intrasset semel Atticum theatrum,
      cessissent Sophocles et Euripides;
      aut si pulpita personare socco
      comoedus voluisset, huic levato
      palmam tu digito dares, Menander.
   <font size="2">
    130
   </font>
   hic cum senipedem stilum polibat
      Zmyrnaeae cute doctus officinae
      aut cum se historiae dabat severae,
      primos vix poterant locos tueri
      torrens Herodotus, tonans Homerus.
   <font size="2">
    135
   </font>
   non isto potior fuisset, olim
      qui Pandioniam movebat arte
      orator caveam tumultuosus,
      seu luscum raperetur in Philippum,
      causam seu Ctesiphontis actitaret,
   <font size="2">
    140
   </font>
   vir semper popularitate crescens
      et iuste residens in arce fandi,
      qui fabro genitore procreatus
      oris maluit expolire limam.
      quid vos eloquii canam Latini,
   <font size="2">
    145
   </font>
   Arpinas, Patavine, Mantuane,
      et te, comica qui doces, Terenti,
      et te, tempore qui satus severo
      Graios, Flaute, sales lepore transis,
      et te multimoda satis verendum
   <font size="2">
    150
   </font>
   scriptorum numerositate, Varro,
      et te, qui brevitate, Crispe, polles,
      et qui pro ingenio fluente nulli,
      Corneli Tacite, es tacendus ori,
      et te Massiliensium per hortos
   <font size="2">
    155
   </font>
   sacri stipitis, Arbiter, colonum
      Hellespontiaco parem Priapo,
      et te carmina per libidinosa
      notum, Naso tener, Tomosque missum,
      quondam Caesareae nimis puellae
   <font size="2">
    160
   </font>
   ficto nomine subditum Corinnae?
      quid celsos Senecas loquar vel illum
      quem dat Bilbilis alta Martialem,
      terrarum indigenas Hibericarum?
      quid quos duplicibus iugata taedis
   <font size="2">
    165
   </font>
   Argentaria pallidat poetas?
      quid multos varii stili retexam?
      arguti, teneri, graves, dicaces,
      si Consentius affuit, latebant.
      Huic summi ingenii viro simulque
   <font size="2">
    170
   </font>
   summae nobilitatis atque formae
      iuncta est femina, quae domum ad mariti
      prisci insignia transferens Iovini
      implevit trabeis larem sophistae.
      sic intra proprios tibi penates,
   <font size="2">
    175
   </font>
   Consenti, patriae decus superbum,
      fastis vivit avus paterque libris.
      Haec per stemmata te satis potentem,
      morum culmine sed potentiorem,
      non possim merita sonare laude,
   <font size="2">
    180
   </font>
   nec si me Odrysio canens in antro,
      qua late trepidantibus fluentis
      cautes per Ciconum resultat Hebrus,
      princeps instituisset ille vatum,
      cum dulces animata saxa chordae
   <font size="2">
    185
   </font>
   ferrent per Rhodopen trahente cantu
      et versa vice fontibus ligatis
      terras currere cogerent anhelas,
      nec non Hismara solibus paterent
      aurita chelyn expetente silva
   <font size="2">
    190
   </font>
   et nulli resolubiles calori
      curvata ruerent nives ab Ossa,
      stantem aut Strymona Bistones viderent,
      cum carmen rapidus latex sitiret;
      nec si Peliaco datus bimembri
   <font size="2">
    195
   </font>
   ad Centaurica plectra constitissem,
      hinnitum duplicis timens magistri;
      nec si me docuisset ille fari,
      iussus pascere qui gregem est clientis
      Amphrysi ad fluvium deus bubulcus,
   <font size="2">
    200
   </font>
   quod ferrugineos Cyclopas arcu
      stravit sub Liparensibus caminis
      vibrans plus grave fulmen in sagitta.
      Iam primo tenero calentem ab ortu
      excepere sinu novem sorores,
   <font size="2">
    205
   </font>
   et te de genetrice vagientem
      tinxerunt vitreae vado Hippocrenes:
      tunc, hac mersus aqua, loquacis undae
      pro fluctu mage litteras bibisti.
      hinc tu iam puer aptior magistro,
   <font size="2">
    210
   </font>
   quicquid rhetoricae institutionis,
      quicquid grammaticalis aut palaestrae est,
      sicut iam tener hauseras, vorasti.
      et iam te aula tulit piusque princeps
      inter conspicuos statim locavit,
   <font size="2">
    215
   </font>
   consistoria quos habent, tribunos;
      iamque et purpureus in arce regni
      praeesse officiis tuis solebat,
      mores nobilitate quod merebant:
      tantum culminis et decus stupendum
   <font size="2">
    220
   </font>
   scripti annalibus indicant honores.
      Hinc tu militiam secutus amplam,
      castrensem licet ampliare censum
      per suffragia iusta debuisses,
      sollemnis tamen abstinens lucelli
   <font size="2">
    225
   </font>
   fama plus locuples domum redisti
      solum, quod dederas, tuum putando.
      tum si forte fuit quod imperator
      Eoas soceri venire in aures
      fido interprete vellet et perito,
   <font size="2">
    230
   </font>
   te commercia duplicis loquelae
      doctum solvere protinus legebat.
      o, sodes, quotiens tibi loquenti
      Byzantina sophos dedere regna,
      et te seu Latiariter sonantem
   <font size="2">
    235
   </font>
   tamquam Romulea satum Subura,
      seu linguae Argolicae rotunditate
      undantem Marathone ceu creatum
      plaudentes stupuere Bosphorani
      mirati minus Atticos alumnos?
   <font size="2">
    240
   </font>
   hinc si foedera solverentur orbis,
      pacem te medio darent feroces
      Chunus, Sauromates, Getes, Gelonus;
      tu Tuncrum et Vachalim, Visurgin, Albin,
      Francorum et penitissimas paludes
   <font size="2">
    245
   </font>
   intrares venerantibus Sigambris
      solis moribus inter arma tutus,
      tu Maeotida Caspiasque portas,
      tu fluxis equitata Bactra Parthis
      constans intrepidusque sic adires,
   <font size="2">
    250
   </font>
   ut fastu posito tumentis aulae
      qui supra satrapas sedet tyrannus
      ructans semideum propinquitates
      lunatum tibi flecteret tiaram.
      tu, si publica fata non vetarent,
   <font size="2">
    255
   </font>
   ut Byrsam peteres vel Africanae
      telluris Tanaiticum rebellem,
      confestim posito furore Martis
      post piratica damna destinaret
      plenas mercibus institor carinas,
   <font size="2">
    260
   </font>
   et per te bene pace restituta
      non ultra mihi bella navigarent.
      Iam si seria forte terminantem
      te spectacula ceperant theatri,
      pallebat chorus omnis histrionum,
   <font size="2">
    265
   </font>
   tamquam si Arcitenens novemque Musae
      propter pulpita iudices sederent.
      coram te Caramallus aut Phabaton
      clausis faucibus et loquente gestu
      nutu, crure, genu, manu, rotatu
   <font size="2">
    270
   </font>
   toto in schemate vel semel latebit,
      sive Aeetias et suus Iason
      inducuntur ibi ferusque Phasis,
      qui iactos super arva Colcha dentes
      expavit, fruticante cum duello
   <font size="2">
    275
   </font>
   spicis spicula mixta fluctuarent;
      sive prandia quis refert Thyestae
      seu vestros, Philomela torva, planctus,
      discerptum aut puerum cibumque factum
      iamiam coniugis innocentioris;
   <font size="2">
    280
   </font>
   seu raptus Tyrios Iovemque taurum
      spreto fulmine fronte plus timendum;
      seu turris Danaae refertur illic,
      cum multum pluvio rigata censu est,
      dans plus aurea furta quam metalla;
   <font size="2">
    285
   </font>
   seu Ledam quis agit Phrygemque ephebum
      aptans ad cyathos facit Tonanti
      suco nectaris esse dulciorem:
      seu Martem simulat modo in catenas
      missum Lemniacas, modo aut repulso
   <font size="2">
    290
   </font>
   formam imponit apri caputque saetis
      et tergum asperat hispidisque malis
      leve incurvat ebur, vel ille fingit
      hirtam dorsa feram repanda tela
      attritu assiduo cacuminantem;
   <font size="2">
    295
   </font>
   seu Perseia virgo vindicata
      illic luditur harpe coniugali;
      seu quod carminis atque fabularum
      clausa ad Pergama dat bilustre bellum.
      quid dicam citharistrias, choraulas,
   <font size="2">
    300
   </font>
   mimos, schoenobatas, gelasianos,
      cannas, plectra, iocos, palen, rudentem
      coram te trepidanter explicare?
      nam circensibus ipse quanta ludis
      victor gesseris intonante Roma,
   <font size="2">
    305
   </font>
   laetam par fuit exarare Musam.
      Ianus forte suas bifrons Kalendas
      anni tempora circinante Phoebo
      sumendas referebat ad curules.
      mos est Caesaris hic die bis uno
   <font size="2">
    310
   </font>
   (privatos vocitant) parare ludos.
      tunc coetus iuvenum sed aulicorum
      Elei simulacra torva campi
      exercet spatiantibus quadrigis.
      et iam te urna petit cietque raucae
   <font size="2">
    315
   </font>
   acclamatio sibilans coronae;
      tum qua est ianua consulumque sedes,
      ambit quam paries utrimque senis
      cryptis carceribusque fornicatus,
      uno e quattuor axe forte lecto
   <font size="2">
    320
   </font>
   curvas ingrederis premens habenas.
      id collega tuus simulque vobis
      pars adversa facit; micant colores,
      albus vel venetus, virens rubensque,
      vestra insignia. continent ministri
   <font size="2">
    325
   </font>
   ora et lora manus iubasque tortas
      cogunt flexilibus latere nodis
      hortanturque obiter, iuvantque blandis
      ultro plausibus et voluptuosum
      dictant quadrupedantibus furorem.
   <font size="2">
    330
   </font>
   illi ad claustra fremunt repagulisque
      incumbunt simul ac per obseratas
      transfumant tabulas et ante cursum
      campus flatibus occupatur absens.
      impellunt, trepidant, trahunt, repugnant,
   <font size="2">
    335
   </font>
   ardescunt, saliunt, timent, timentur,
      nec gressum cohibent, sed inquieto
      duratum pede stipitem flagellant.
      tandem murmure bucinae strepentis
      suspensas tubicen vocans quadrigas
   <font size="2">
    340
   </font>
   effundit celeres in arva currus;
      non sic fulminis impetus trisulci,
      non pulsa Scythico sagitta nervo,
      non sulcus rapide cadentis astri,
      non fundis Balearibus rotata
   <font size="2">
    345
   </font>
   umquam sic liquidos poli meatus
      rupit plumbea glandium procella.
      cedit terra rotis et orbitarum
      moto pulvere sordidatur aer;
      instant verberibus simul regentes,
   <font size="2">
    350
   </font>
   iamque et pectora prona de covinno
      extensi rapiuntur et iugales
      trans armos feriunt vacante tergo,
      nec cernas cito cernuos magistros
      temones mage sufferant an axes.
   <font size="2">
    355
   </font>
   iam vos ex oculis velut volantes
      consumpto spatio patentiore
      campus clauserat artus arte factus,
      per quem longam, humilem duplamque muro
      Euripus sibi machinam tetendit.
   <font size="2">
    360
   </font>
   ut meta ulterior remisit omnes,
      fit collega tuus prior duobus,
      qui te transierant; ita ipse quartus
      gyri condicione tum fuisti.
      curae est id mediis, ut ille primus
   <font size="2">
    365
   </font>
   pressus dexteriore concitatu,
      partem si patefecerit sinistram
      totas ad podium ferens habenas,
      curru praetereatur intus acto.
      tu conamine duplicatus ipso
   <font size="2">
    370
   </font>
   stringis quadriiugos et arte summa
      in gyrum bene septimum reservas;
      instabant alii manu atque voce,
      passim et deciduis in arva guttis
      rectorum alipedumque sudor ibat.
   <font size="2">
    375
   </font>
   raucus corda ferit fragor faventum
      atque ipsis pariter viris equisque
      fit cursu calor et timore frigus.
      itur sic semel, itur et secundo,
      est sic tertius atque quartus orbis;
   <font size="2">
    380
   </font>
   quinto circite non valens sequentum
      pondus ferre prior retorquet axem,
      quod velocibus imperans quadrigis
      exhaustos sibi senserat iugales;
      iam sexto reditu perexplicato
   <font size="2">
    385
   </font>
   iamque et praemia flagitante vulgo
      pars contraria nil timens tuam vim
      securas prior orbitas terebat,
      tensis cum subito sinu lupatis,
      tensis pectoribus, pede ante fixo,
   <font size="2">
    390
   </font>
   quantum auriga suos solebat ille
      raptans Oenomaum tremente Pisa,
      tantum tu rapidos teris iugales.
      hic compendia flexuosa metae
      unus dum premit, incitatus a te
   <font size="2">
    395
   </font>
   elatas semel impetu quadrigas
      iuncto non valuit plicare gyro,
      quem tu, quod sine lege praeteriret,
      transisti remanens, ab arte restans.
      alter dum popularitate gaudet,
   <font size="2">
    400
   </font>
   dexter sub cuneis nimis cucurrit.
      hunc, dum obliquat iter diuque lentus
      sero cornipedes citat flagello,
      tortum tramite transis ipse recto.
      hic te incautius assecutus hostis
   <font size="2">
    405
   </font>
   sperans anticipasse iam priorem
      transversum venit impudens in axem;
      incurvantur equi, proterva crurum
      intrat turba rotas quaterque terni
      artantur radii, repleta donec
   <font size="2">
    410
   </font>
   intervalla crepent volubilisque
      frangat margo pedes; ibi ipse quintus
      curru praecipitatus obruente
      montem multiplici facit ruina,
      turpans prociduam cruore frontem.
   <font size="2">
    415
   </font>
   miscet cuncta fragor resuscitatus,
      quantum non cyparissifer Lycaeus,
      quantum non nemorosa tollit Ossa
      crebras inrequieta per procellas,
      quantum nec reboant volutae ab austro
   <font size="2">
    420
   </font>
   Doris Trinacris aut, voraginoso
      quae vallat sale Bosphorum, Propontis.
      hic mox praecipit aequus imperator
      palmis serica, torquibus coronas
      coniungi et meritum remunerari,
   <font size="2">
    425
   </font>
   victis ire iubens satis pudendis
      villis versicoloribus tapetas.
      Iam vero iuvenalibus peractis
      quem te praebueris sequente in aevo
      intra aulam soceri mei expetitus
   <font size="2">
    430
   </font>
   curam cum moderatus es Palati,
      chartis posterioribus loquemur,
      si plus temporibus vacat futuris;
      nunc quam diximus hospitalitatem
      paucis personet obsequens Thalia.
   <font size="2">
    435
   </font>
   O dulcis domus, o pii penates,
      quos (res difficilis sibique discors)
      libertas simul excolit pudorque!
      o convivia, fabulae, libelli,
      risus, serietas, dicacitates,
   <font size="2">
    440
   </font>
   occursus, comitatus unus idem,
      seu delubra dei colenda nobis,
      tecta illustria seu videnda Livi,
   <font size="2">
    445
   </font>
   sive ad pontificem gradus ferendi,
   <font size="2">
    443
   </font>
   sive ad culmina Marcii Myronis,
      sive ad doctiloqui Leonis aedes
   <font size="2">
    446
   </font>
   (quo bis sex tabulas docente iuris
      ultro Claudius Appius lateret
      claro obscurior in decemviratu;
      at si dicat epos metrumque rhythmis
   <font size="2">
    450
   </font>
   flectat commaticis tonante plectro,
      mordacem faciat silere Flaccum,
      quamvis post satiras lyramque tendat
      ille ad Pindaricum volare cygnum);
      seu nos, Magne, tuus favor tenebat,
   <font size="2">
    455
   </font>
   multis praedite dotibus virorum,
      forma, nobilitate, mente, censu;
      (cuius si varios eam per actus,
      centum et ferrea lasset ora laude,
      constans, ingeniosus efficaxque,
   <font size="2">
    460
   </font>
   prudens arbiter, optimus propinquus,
      nil fraudans genii sibi vel ulli
      pevsonas, loca, tempus intuendo);
      seu nos atria vestra continebant,
      Marcelline meus, perite legum
   <font size="2">
    465
   </font>
   (qui, verax nimis et nimis severus,
      asper crederis esse nescienti;
      at si te bene quispiam probavit,
      noscit quod velit ipse iudicare;
      nam numquam metuis loqui quod aequum est,
   <font size="2">
    470
   </font>
   si te Sulla premat ferusque Carbo,
      si tristes Marii trucesque Cinnae,
      et si forte tuum caput latusque
      circumstent gladii triumvirales);
      seu nos Limpidii lares habebant,
   <font size="2">
    475
   </font>
   civis magnifici virique summi,
      fraternam bene regulam sequentis;
      seu nos eximii simul tenebat
      nectens officiositas Marini,
      cuius sedulitas sodalitasque
   <font size="2">
    480
   </font>
   aeterna mihi laude sunt colendae;
      seu quoscumque alios videre fratres
      cordi utrique fuit, quibus vacasse
      laudandam reor occupationem;
      horum nomina cum referre versu
   <font size="2">
    485
   </font>
   affectus cupiat, metrum recusat.
      Hinc nos ad propriam domum vocabas,
      cum mane exierat novum et calescens
      horam sol dabat alteram secundam.
      hic promens teretes pilas trochosque,
   <font size="2">
    490
   </font>
   hic talos crepitantibus fritillis
      nos ad verbera tractuum struentes,
      tamquam Naupliades, repertor artis,
      gaudebas hilarem ciere rixam.
      hinc ad balnea, non Neroniana
   <font size="2">
    495
   </font>
   nec quae Agrippa dedit vel ille cuius
      bustum Dalmaticae vident Salonae,
      ad thermas tamen ire, sed libebat
      privato bene praebitas pudori.
      post quas nos tua pocula et tuarum
   <font size="2">
    500
   </font>
   Musarum medius torus tenebat,
      quales nec statuas imaginesque
      aere aut marmoribus coloribusque
      Mentor, Praxiteles, Scopas dederunt,
      quantas nec Polycletus ipse finxit
   <font size="2">
    505
   </font>
   nec fit Fidiaco figura caelo.
      Sed iam te veniam loquacitati
      quingenti hendecasyllabi precantur.
      tantum, etsi placeat, poema longum est.
      iam iam sufficit, ipse et impediris
   <font size="2">
    510
   </font>
   multum in carmine perlegens amicum,
      dormitantibus otiosiorem.
  </p>
  <p>
   <a name="24">
   </a>
   <b>
    CARMEN XXIV
   </b>
  </p>
  <p>
   PANEGYRICUS.
  </p>
  <p>
   PROPEMPTICON AD LIBELLUM.
      Egressus foribus meis, libelle,
      hanc servare viam, precor, memento,
      quae nostros bene ducit ad sodales,
      quorum nomina sedulus notavi;
      antiquus tibi nec teratur agger,
   <font size="2">
    5
   </font>
   cuius per spatium satis vetustis
      nomen Caesareum viret columnis;
      sed sensim gradere, et moras habendo
      affectum celerem moves amicis.
      Ac primum Domiti larem severi
   <font size="2">
    10
   </font>
   intrabis trepidantibus Camenis:
      tam censorius haud fuit vel ille,
      quem risisse semel ferunt in aevo;
      sed gaudere potes rigore docto:
      hic si te probat, omnibus placebis.
   <font size="2">
    15
   </font>
   hinc te suscipiet benigna Brivas,
      sancti quae fovet ossa Iuliani,
      quae dum mortua mortuis putantur,
      vivens e tumulo micat potestas.
      hinc iam dexteriora carpis arva
   <font size="2">
    20
   </font>
   emensusque iugum die sub uno
      flavum crastinus aspicis Triobrem;
      tum terram Gabalum satis nivosam
      et, quantum indigenae volunt putari,
      sublimem in puteo videbis urbem.
   <font size="2">
    25
   </font>
   hinc te temporis ad mei Laconas
      Iustinum rapies suumque fratrem,
      quorum notus amor per orbis ora
      calcat Pirithoumque Theseumque
      et fidum rabidi sodalem Orestae.
   <font size="2">
    30
   </font>
   horum cum fueris sinu receptus,
      ibis Trevidon et calumniosis
      vicinum nimis, heu, iugum Rutenis.
      hic docti invenies patrem Tonanti,
      rectorem columenque Galliarum,
   <font size="2">
    35
   </font>
   prisci Ferreolum parem Syagri,
      coniunx Papianilla quem pudico
      curas participans iuvat labore,
      qualis nec Tanaquil fuit nec illa,
      quam tu, Tricipitine, procreasti,
   <font size="2">
    40
   </font>
   qualis nec Phrygiae dicata Vestae
      quae contra satis Albulam tumentem
      duxit virgineo ratem capillo.
      hinc te Laesora, Caucason Scytharum
      vincens, aspiciet citusque Tarnis,
   <font size="2">
    45
   </font>
   limosum et solido sapore pressum
      piscem perspicua gerens in unda.
      hic Zeti et Calais tibi adde pennas
      nimbosumque iugum fugax caveto:
      namque est assiduae ferax procellae;
   <font size="2">
    50
   </font>
   sed quamvis rapido ferare cursu,
      lassum te Voroangus obtinebit.
      nostrum hic invenies Apollinarem,
      seu contra rabidi leonis aestus
      vestit frigore marmorum penates,
   <font size="2">
    55
   </font>
   sive hortis spatiatur in repostis,
      quales mellifera virent in Hybla,
      quales Corycium senem beantes
      fuscabat picei latex Galaesi;
      sive inter violas, thymum, ligustrum,
   <font size="2">
    60
   </font>
   serpyllum, casiam, crocum atque caltam,
      narcissos hyaeinthinosque flores
      spernit quam pretii petitor ampli
      glaebam turifer advehit Sabaeus;
      seu ficto potius specu quiescit
   <font size="2">
    65
   </font>
   collis margine, qua nemus reflexum
      nativam dare porticum laborans
      non lucum arboribus facit, sed antrum.
      quis pomaria prisca regis Indi
      hic nunc comparet aureasque vites
   <font size="2">
    70
   </font>
   electro viridante pampinatas,
      cum Porus posuit crepante gaza
      fulvo ex palmite vineam metalli
      gemmarum fluitantibus racemis?
      Hinc tu Cottion ibis atque Avito
   <font size="2">
    75
   </font>
   nostro dicis 'ave '; dehinc 'valeto'.
      debes obsequium viro perenne.
      nam, dent hinc veniam mei propinqui,
      non nobis prior est parens amico.
      hinc te iam Fidulus, decus bonorum
   <font size="2">
    80
   </font>
   et nec Tetradio satis secundus
      morum dotibus aut tenore recti,
      sancta suscipit hospitalitate.
      exin tende gradum Tribusque Villis
      Thaumastum expete, quemlibet duorum:
   <font size="2">
    85
   </font>
   quorum iunior est mihi sodalis
      et collega simul graduque frater;
      quod si fors senior tibi invenitur,
      hunc pronus prope patruum saluta.
      hinc ad consulis ampla tecta Magni
   <font size="2">
    90
   </font>
   Felicemque tuum veni, libelle;
      et te bybliotheca qua paterna est,
      qualis nec tetrici fuit Filagri,
      admitti faciet Probus probatum;
      hic saepe Eulaliae meae legeris,
   <font size="2">
    95
   </font>
   cuius Cecropiae pares Minervae
      mores et rigidi senes et ipse
      quondam purpureus socer timebant.
      Sed iam sufficit: ecce linque portum;
      ne te pondere plus premam saburrae,
   <font size="2">
    100
   </font>
   his in versibus ancoram levato.
  </p>
  <p class="border">
  </p>
 </body>
</div>