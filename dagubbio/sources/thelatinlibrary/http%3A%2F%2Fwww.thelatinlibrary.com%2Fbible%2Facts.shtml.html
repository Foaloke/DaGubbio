<div>
 Acts
 <body>
  <p class="pagehead">
   ACTUS APOSTOLORUM
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Primum quidem sermonem feci de omnibus, o Theophile, quae coepit Iesus facere, et docere
   <font size="2">
    2
   </font>
   usque in diem, qua praecipiens Apostolis per Spiritum Sanctum, quos elegit, assumptus est:
   <font size="2">
    3
   </font>
   quibus et praebuit seipsum vivum post passionem suam in multis argumentis, per dies quadraginta apparens eis, et loquens de regno Dei.
   <font size="2">
    4
   </font>
   Et convescens, praecepit eis ab Ierosolymis ne discederent, sed exspectarent promissionem Patris, quam audistis (inquit) per os meum:
   <font size="2">
    5
   </font>
   quia Ioannes quidem baptizavit aqua, vos autem baptizabimini Spiritu Sancto non post multos hos dies.
  </p>
  <p>
   <font size="2">
    6
   </font>
   Igitur qui convenerant, interrogabant eum, dicentes: Domine, si in tempore hoc restitues regnum Israel?
   <font size="2">
    7
   </font>
   Dixit autem eis: Non est vestrum nosse tempora vel momenta, quae Pater posuit in sua potestate:
   <font size="2">
    8
   </font>
   sed accipietis virtutem supervenientis Spiritus Sancti in vos, et eritis mihi testes in Ierusalem, et in omni Iudaea, et Samaria, et usque ad ultimum terrae.
   <font size="2">
    9
   </font>
   Et cum haec dixisset, videntibus illis, elevatus est: et nubes suscepit eum ab oculis eorum.
   <font size="2">
    10
   </font>
   Cumque intuerentur in caelum euntem illum, ecce duo viri astiterunt juxta illos in vestibus albis,
   <font size="2">
    11
   </font>
   qui et dixerunt: Viri Galilaei, quid statis aspicientes in caelum? Hic Iesus, qui assumptus est a vobis in caelum, sic veniet quemadmodum vidistis eum euntem in caelum.
   <font size="2">
    12
   </font>
   Tunc reversi sunt Ierosolymam a monte qui vocatur Oliveti, qui est juxta Ierusalem, sabbati habens iter.
   <font size="2">
    13
   </font>
   Et cum introissent in coenaculum, ascenderunt ubi manebant Petrus, et Ioannes, Iacobus, et Andreas, Philippus, et Thomas, Bartholomaeus, et Matthaeus, Iacobus Alphaei, et Simon Zelotes, et Iudas Iacobi.
   <font size="2">
    14
   </font>
   Hi omnes erant perseverantes unanimiter in oratione cum mulieribus, et Maria matre Iesu, et fratribus ejus.
   <font size="2">
    15
   </font>
   In diebus illis exsurgens Petrus in medio fratrum dixit (erat autem turba hominum simul, fere centum viginti):
  </p>
  <p>
   <font size="2">
    16
   </font>
   Viri fratres, oportet impleri Scripturam, quam praedixit Spiritus Sanctus per os David de Iuda, qui fuit dux eorum, qui comprehenderunt Iesum:
   <font size="2">
    17
   </font>
   qui connumeratus erat in nobis, et sortitus est sortem ministerii hujus.
   <font size="2">
    18
   </font>
   Et hic quidem possedit agrum de mercede iniquitatis, et suspensus crepuit medius: et diffusa sunt omnia viscera ejus.
   <font size="2">
    19
   </font>
   Et notum factum est omnibus habitantibus Ierusalem, ita ut appellaretur ager ille, lingua eorum, Haceldama, hoc est, ager sanguinis.
   <font size="2">
    20
   </font>
   Scriptum est enim in libro Psalmorum: Fiat commoratio eorum deserta, et non sit qui inhabitet in ea: et episcopatum ejus accipiat alter.
  </p>
  <p>
   <font size="2">
    21
   </font>
   Oportet ergo ex his viris qui nobiscum sunt congregati in omni tempore, quo intravit et exivit inter nos Dominus Iesus,
   <font size="2">
    22
   </font>
   incipiens a baptismate Ioannis usque in diem qua assumptus est a nobis, testem resurrectionis ejus nobiscum fieri unum ex istis.
   <font size="2">
    23
   </font>
   Et statuerunt duos, Ioseph, qui vocabatur Barsabas, qui cognominatus est Iustus, et Mathiam.
   <font size="2">
    24
   </font>
   Et orantes dixerunt: Tu Domine, qui corda nosti omnium, ostende quem elegeris ex his duobus unum,
   <font size="2">
    25
   </font>
   accipere locum ministerii hujus, et apostolatus, de quo praevaricatus est Iudas ut abiret in locum suum.
   <font size="2">
    26
   </font>
   Et dederunt sortes eis, et cecidit sors super Mathiam, et annumeratus est cum undecim Apostolis.
  </p>
  <p>
   <a name="2">
   </a>
   [2]
   <font size="2">
    1
   </font>
   Et cum complerentur dies Pentecostes, erant omnes pariter in eodem loco:
   <font size="2">
    2
   </font>
   et factus est repente de caelo sonus, tamquam advenientis spiritus vehementis, et replevit totam domum ubi erant sedentes.
   <font size="2">
    3
   </font>
   Et apparuerunt illis dispertitae linguae tamquam ignis, seditque supra singulos eorum:
   <font size="2">
    4
   </font>
   et repleti sunt omnes Spiritu Sancto, et coeperunt loqui variis linguis, prout Spiritus Sanctus dabat eloqui illis.
  </p>
  <p>
   <font size="2">
    5
   </font>
   Erant autem in Ierusalem habitantes Iudaei, viri religiosi ex omni natione, quae sub caelo est.
   <font size="2">
    6
   </font>
   Facta autem hac voce, convenit multitudo, et mente confusa est, quoniam audiebat unusquisque lingua sua illos loquentes.
   <font size="2">
    7
   </font>
   Stupebant autem omnes, et mirabantur, dicentes: Nonne ecce omnes isti, qui loquuntur, Galilaei sunt,
   <font size="2">
    8
   </font>
   et quomodo nos audivimus unusquisque linguam nostram, in qua nati sumus?
   <font size="2">
    9
   </font>
   Parthi, et Medi, et Aelamitae, et qui habitant Mespotamiam, Iudaeam, et Cappadociam, Pontum, et Asiam,
   <font size="2">
    10
   </font>
   Phrygiam, et Pamphyliam, Aegyptum, et partes Libyae, quae est circa Cyrenen, et advenae Romani,
   <font size="2">
    11
   </font>
   Iudaei quoque, et Proselyti, Cretes, et Arabes: audivimus eos loquentes nostris linguis magnalia Dei.
   <font size="2">
    12
   </font>
   Stupebant autem omnes, et mirabantur ad invicem, dicentes: Quidnam vult hoc esse?
   <font size="2">
    13
   </font>
   Alii autem irridentes dicebant: Quia musto pleni sunt isti.
  </p>
  <p>
   <font size="2">
    14
   </font>
   Stans autem Petrus cum undecim, levavit vocem suam, et locutus est eis: Viri Iudaei, et qui habitatis Ierusalem universi, hoc vobis notum sit, et auribus percipite verba mea.
   <font size="2">
    15
   </font>
   Non enim, sicut vos aestimatis, hi ebrii sunt, cum sit hora diei tertia:
   <font size="2">
    16
   </font>
   sed hoc est quod dictum est per prophetam Ioel:
   <font size="2">
    17
   </font>
   Et erit in novissimis diebus, dicit Dominus, effundam de Spiritu meo super omnem carnem: et prophetabunt filii vestri, et filiae vestrae, et iuvenes vestri visiones videbunt, et seniores vestri somnia somniabunt.
   <font size="2">
    18
   </font>
   Et quidem super servos meos, et super ancillas meas, in diebus illis effundam de Spiritu meo, et prophetabunt:
   <font size="2">
    19
   </font>
   et dabo prodigia in caelo sursum, et signa in terra deorsum, sanguinem, et ignem, et vaporem fumi:
   <font size="2">
    20
   </font>
   sol convertetur in tenebras, et luna in sanguinem, antequam veniat dies Domini magnus et manifestus.
   <font size="2">
    21
   </font>
   Et erit: omnis quicumque invocaverit nomen Domini, salvus erit.
  </p>
  <p>
   <font size="2">
    22
   </font>
   Viri Israelitae, audite verba haec: Iesum Nazarenum, virum approbatum a Deo in vobis, virtutibus, et prodigiis, et signis, quae fecit Deus per illum in medio vestri, sicut et vos scitis:
   <font size="2">
    23
   </font>
   hunc, definito consilio, et praescientia Dei traditum, per manus iniquorum affligentes interemistis:
   <font size="2">
    24
   </font>
   quem Deus suscitavit, solutis doloribus inferni, iuxta quod impossibile erat teneri illum ab eo.
   <font size="2">
    25
   </font>
   David enim dicit in eum: Providebam Dominum in conspectu meo semper: quoniam a dextris est mihi, ne commovear:
   <font size="2">
    26
   </font>
   propter hoc laetatum est cor meum, et exsultavit lingua mea, insuper et caro mea requiescet in spe:
   <font size="2">
    27
   </font>
   quoniam non derelinques animam meam in inferno, nec dabis sanctum tuum videre corruptionem.
   <font size="2">
    28
   </font>
   Notas mihi fecisti vias vitae: et replebis me iucunditate cum facie tua.
  </p>
  <p>
   <font size="2">
    29
   </font>
   Viri fratres, liceat audenter dicere ad vos de patriarcha David, quoniam defunctus est, et sepultus: et sepulchrum eius est apud nos usque in hodiernum diem.
   <font size="2">
    30
   </font>
   Propheta igitur cum esset, et sciret quia iureiurando iurasset illi Deus de fructu lumbi eius sedere super sedem eius:
   <font size="2">
    31
   </font>
   providens locutus est de resurrectione Christi, quia neque derelictus est in inferno, neque caro eius vidit corruptionem.
   <font size="2">
    32
   </font>
   Hunc Iesum resuscitavit Deus, cuius omnes nos testes sumus.
   <font size="2">
    33
   </font>
   Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis, et auditis.
   <font size="2">
    34
   </font>
   Non enim David ascendit in caelum: dixit autem ipse: Dixit Dominus Domino meo: Sede a dextris meis
   <font size="2">
    35
   </font>
   donec ponam inimicos tuos scabellum pedum tuorum.
  </p>
  <p>
   <font size="2">
    36
   </font>
   Certissime sciat ergo omnis domus Israel, quia et Dominum eum, et Christum fecit Deus, hunc Iesum, quem vos crucifixistis.
   <font size="2">
    37
   </font>
   His autem auditis, compuncti sunt corde, et dixerunt ad Petrum, et ad reliquos Apostolos: Quid faciemus, viri fratres?
   <font size="2">
    38
   </font>
   Petrus vero ad illos: Paenitentiam, inquit, agite, et baptizetur unusquisque vestrum in nomine Iesu Christi in remissionem peccatorum vestrorum: et accipietis donum Spiritus Sancti.
   <font size="2">
    39
   </font>
   Vobis enim est repromissio, et filiis vestris, et omnibus qui longe sunt, quoscumque advocaverit Dominus Deus noster.
   <font size="2">
    40
   </font>
   Aliis etiam verbis plurimis testificatus est, et exhortabatur eos, dicens: Salvamini a generatione ista prava.
   <font size="2">
    41
   </font>
   Qui ergo receperunt sermonem eius, baptizati sunt: et appositae sunt in die illa animae circiter tria millia.
  </p>
  <p>
   <font size="2">
    42
   </font>
   Erant autem perseverantes in doctrina Apostolorum, et communicatione fractionis panis, et orationibus.
   <font size="2">
    43
   </font>
   Fiebat autem omni animae timor: multa quoque prodigia et signa per Apostolos in Ierusalem fiebant, et metus erat magnus in universis.
   <font size="2">
    44
   </font>
   Omnes etiam qui credebant, erant pariter, et habebant omnia communia.
   <font size="2">
    45
   </font>
   Possessiones et substantias vendebant, et dividebant illa omnibus, prout cuique opus erat.
   <font size="2">
    46
   </font>
   Quotidie quoque perdurantes unanimiter in templo, et frangentes circa domos panem, sumebant cibum cum exsultatione, et simplicitate cordis,
   <font size="2">
    47
   </font>
   collaudantes Deum et habentes gratiam ad omnem plebem. Dominus autem augebat qui salvi fierent quotidie in idipsum.
  </p>
  <p>
   <a name="3">
   </a>
   [3]
   <font size="2">
    1
   </font>
   Petrus autem et Ioannes ascendebant in templum ad horam orationis nonam.
   <font size="2">
    2
   </font>
   Et quidam vir, qui erat claudus ex utero matris suae, baiulabatur: quem ponebant quotidie ad portam templi, quae dicitur Speciosa, ut peteret eleemosynam ab introeuntibus in templum.
   <font size="2">
    3
   </font>
   Is cum vidisset Petrum et Ioannem incipientes introire in templum, rogabat ut eleemosynam acciperet.
   <font size="2">
    4
   </font>
   Intuens autem in eum Petrus cum Ioanne, dixit: Respice in nos.
   <font size="2">
    5
   </font>
   At ille intendebat in eos, sperans se aliquid accepturum ab eis.
   <font size="2">
    6
   </font>
   Petrus autem dixit: Argentum et aurum non est mihi: quod autem habeo, hoc tibi do: in nomine Iesu Christi Nazareni surge, et ambula.
   <font size="2">
    7
   </font>
   Et apprehensa manu eius dextera, allevavit eum, et protinus consolidatae sunt bases eius et plantae.
   <font size="2">
    8
   </font>
   Et exiliens stetit, et ambulabat: et intravit cum illis in templum ambulans, et exiliens, et laudans Deum.
   <font size="2">
    9
   </font>
   Et vidit omnis populus eum ambulantem, et laudantem Deum.
   <font size="2">
    10
   </font>
   Cognoscebant autem illum, quod ipse erat, qui ad eleemosynam sedebat ad Speciosam portam templi: et impleti sunt stupore et extasi in eo quod contingerat illi.
  </p>
  <p>
   <font size="2">
    11
   </font>
   Cum teneret autem Petrum et Ioannem, cucurrit omnis populus ad eos ad porticum quae appellatur Salomonis, stupentes.
   <font size="2">
    12
   </font>
   Videns autem Petrus, respondit ad populum: Viri Israelitae, quid miramini in hoc, aut nos quid intuemini, quasi nostra virtute aut potestate fecerimus hunc ambulare?
   <font size="2">
    13
   </font>
   Deus Abraham, et Deus Isaac, et Deus Iacob, Deus patrum nostrorum glorificavit filium suum Iesum, quem vos quidem tradidistis, et negastis ante faciem Pilati, iudicante illo dimitti.
   <font size="2">
    14
   </font>
   Vos autem sanctum et iustum negastis, et petistis virum homicidam donari vobis:
   <font size="2">
    15
   </font>
   auctorem vero vitae interfecistis, quem Deus suscitavit a mortuis, cuius nos testes sumus.
   <font size="2">
    16
   </font>
   Et in fide nominis eius, hunc, quem vos vidistis, et nostis, confirmavit nomen eius: et fides, quae per eum est, dedit integram sanitatem istam in conspectu omnium vestrum.
   <font size="2">
    17
   </font>
   Et nunc, fratres, scio quia per ignorantiam fecistis, sicut et principes vestri.
   <font size="2">
    18
   </font>
   Deus autem, quae praenuntiavit per os omnium prophetarum, pati Christum suum, sic implevit.
   <font size="2">
    19
   </font>
   Paenitemini igitur, et convertimini ut deleantur peccata vestra:
   <font size="2">
    20
   </font>
   ut cum venerint tempora refrigerii a conspectu Domini, et miserit eum qui praedicatus est vobis, Iesum Christum,
   <font size="2">
    21
   </font>
   quem oportet quidem caelum suscipere usque in tempora restitutionis omnium, quae locutus est Deus per os sanctorum suorum a saeculo prophetarum.
   <font size="2">
    22
   </font>
   Moyses quidem dixit: Quoniam prophetam suscitabit vobis Dominus Deus vester de fratribus vestris, tamquam me, ipsum audietis iuxta omnia quaecumque locutus fuerit vobis.
   <font size="2">
    23
   </font>
   Erit autem: omnis anima, quae non audierit prophetam illum, exterminabitur de plebe.
   <font size="2">
    24
   </font>
   Et omnes prophetae a Samuel, et deinceps, qui locuti sunt, annuntiaverunt dies istos.
   <font size="2">
    25
   </font>
   Vos estis filii prophetarum et testamenti, quod disposuit Deus ad patres nostros, dicens ad Abraham: Et in semine tuo benedicentur omnes familiae terrae.
   <font size="2">
    26
   </font>
   Vobis primum Deus suscitans filium suum, misit eum benedicentem vobis: ut convertat se unusquisque a nequitia sua.
  </p>
  <p>
   <a name="4">
   </a>
   [4]
   <font size="2">
    1
   </font>
   Loquentibus autem illis ad populum, supervenerunt sacerdotes, et magistratus templi, et sadducaei,
   <font size="2">
    2
   </font>
   dolentes quod docerent populum, et annuntiarent in Iesu resurrectionem ex mortuis:
   <font size="2">
    3
   </font>
   et iniecerunt in eos manus, et posuerunt eos in custodiam in crastinum: erat enim iam vespera.
   <font size="2">
    4
   </font>
   Multi autem eorum, qui audierant verbum, crediderunt: et factus est numerus virorum quinque millia.
  </p>
  <p>
   <font size="2">
    5
   </font>
   Factum est autem in crastinum, ut congregarentur principes eorum, et seniores, et scribae in Ierusalem.
   <font size="2">
    6
   </font>
   Et Annas princeps sacerdotum, et Caiphas, et Ioannes, et Alexander, et quotquot erant de genere sacerdotali.
   <font size="2">
    7
   </font>
   Et statuentes eos in medio, interrogabant: In qua virtute, aut in quo nomine fecistis hoc vos?
   <font size="2">
    8
   </font>
   Tunc repletus Spiritu Sancto Petrus, dixit ad eos: Principes populi, et seniores, audite:
   <font size="2">
    9
   </font>
   si nos hodie diiudicamur in benefacto hominis infirmi, in quo iste salvus factus est,
   <font size="2">
    10
   </font>
   notum sit omnibus vobis, et omni plebi Israel: quia in nomine Domini nostri Iesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus.
   <font size="2">
    11
   </font>
   Hic est lapis qui reprobatus est a vobis aedificantibus, qui factus est in caput anguli.
   <font size="2">
    12
   </font>
   Et non est in alio aliquo salus. Nec enim aliud nomen est sub caelo datum hominibus, in quo oporteat nos salvos fieri.
  </p>
  <p>
   <font size="2">
    13
   </font>
   Videntes autem Petri constantiam, et Ioannis, comperto quod homines essent sine litteris, et idiotae, admirabantur, et cognoscebant eos quoniam cum Iesu fuerant:
   <font size="2">
    14
   </font>
   hominem quoque videntes stantem cum eis, qui curatus fuerat, nihil poterant contradicere.
   <font size="2">
    15
   </font>
   Iusserunt autem eos foras extra concilium secedere: et conferebant ad invicem,
   <font size="2">
    16
   </font>
   dicentes: Quid faciemus hominibus istis? quoniam quidem notum signum factum est per eos, omnibus habitantibus Ierusalem: manifestum est, et non possumus negare.
   <font size="2">
    17
   </font>
   Sed ne amplius divulgetur in populum, comminemur eis, ne ultra loquantur in nomine hoc ulli hominum.
   <font size="2">
    18
   </font>
   Et vocantes eos, denuntiaverunt ne omnino loquerentur, neque docerent in nomine Iesu.
   <font size="2">
    19
   </font>
   Petrus vero et Ioannes respondentes, dixerunt ad eos: Si iustum est in conspectu Dei, vos potius audire quam Deum, iudicate.
   <font size="2">
    20
   </font>
   Non enim possumus quae vidimus et audivimus non loqui.
   <font size="2">
    21
   </font>
   At illi comminantes dimiserunt eos: non invenientes quomodo punirent eos propter populum, quia omnes clarificabant id quod factum fuerat in eo quod acciderat.
   <font size="2">
    22
   </font>
   Annorum enim erat amplius quadraginta homo, in quo factum fuerat signum istud sanitatis.
  </p>
  <p>
   <font size="2">
    23
   </font>
   Dimissi autem venerunt ad suos, et annuntiaverunt eis quanta ad eos principes sacerdotum et seniores dixissent.
   <font size="2">
    24
   </font>
   Qui cum audissent, unanimiter levaverunt vocem ad Deum, et dixerunt: Domine, tu es qui fecisti caelum et terram, mare et omnia quae in eis sunt:
   <font size="2">
    25
   </font>
   qui Spiritu Sancto per os patris nostri David, pueri tui, dixisti: Quare fremuerunt gentes, et populi meditati sunt inania?
   <font size="2">
    26
   </font>
   Astiterunt reges terrae, et principes convenerunt in unum adversus Dominum, et adversus Christum eius?
  </p>
  <p>
   <font size="2">
    27
   </font>
   Convenerunt enim vere in civitate ista adversus sanctum puerum tuum Iesum, quem unxisti, Herodes, et Pontius Pilatus, cum gentibus, et populis Israel,
   <font size="2">
    28
   </font>
   facere quae manus tua et consilium tuum decreverunt fieri.
   <font size="2">
    29
   </font>
   Et nunc, Domine, respice in minas eorum, et da servis tuis cum omni fiducia loqui verbum tuum,
   <font size="2">
    30
   </font>
   in eo quod manum tuam extendas ad sanitates, et signa, et prodigia fieri per nomen sancti filii tui Iesu.
   <font size="2">
    31
   </font>
   Et cum orassent, motus est locus in quo erant congregati: et repleti sunt omnes Spiritu Sancto, et loquebantur verbum Dei cum fiducia.
  </p>
  <p>
   <font size="2">
    32
   </font>
   Multitudinis autem credentium erat cor unum, et anima una: nec quisquam eorum quae possidebat, aliquid suum esse dicebat, sed erant illis omnia communia.
   <font size="2">
    33
   </font>
   Et virtute magna reddebant Apostoli testimonium resurrectionis Iesu Christi Domini nostri: et gratia magna erat in omnibus illis.
   <font size="2">
    34
   </font>
   Neque enim quisquam egens erat inter illos. Quotquot enim possessores agrorum aut domorum erant, vendentes afferebant pretia eorum quae vendebant,
   <font size="2">
    35
   </font>
   et ponebant ante pedes Apostolorum. Dividebatur autem singulis prout cuique opus erat.
   <font size="2">
    36
   </font>
   Ioseph autem, qui cognominatus est Barnabas ab Apostolis (quod est interpretatum Filius consolationis), Levites, Cyprius genere,
   <font size="2">
    37
   </font>
   cum haberet agrum, vendidit eum, et attulit pretium, et posuit ante pedes Apostolorum.
  </p>
  <p>
   <a name="5">
   </a>
   [5]
   <font size="2">
    1
   </font>
   Vir autem quidam nomine Ananias, cum Saphira uxore suo vendidit agrum,
   <font size="2">
    2
   </font>
   et fraudavit de pretio agri, conscia uxore sua: et afferens partem quamdam, ad pedes Apostolorum posuit.
   <font size="2">
    3
   </font>
   Dixit autem Petrus: Anania, cur tentavit Satanas cor tuum, mentiri te Spiritui Sancto, et fraudare de pretio agri?
   <font size="2">
    4
   </font>
   Nonne manens tibi manebat, et venundatum in tua erat potestate? Quare posuisti in corde tuo hanc rem? Non es mentitus hominibus, sed Deo.
   <font size="2">
    5
   </font>
   Audiens autem Ananias haec verba, cecidit, et expiravit. Et factus est timor magnus super omnes qui audierunt.
   <font size="2">
    6
   </font>
   Surgentes autem iuvenes amoverunt eum, et efferentes sepelierunt.
  </p>
  <p>
   <font size="2">
    7
   </font>
   Factum est autem quasi horarum trium spatium, et uxor ipsius, nesciens quod factum fuerat, introivit.
   <font size="2">
    8
   </font>
   Dixit autem ei Petrus: Dic mihi mulier, si tanti agrum vendidistis? At illa dixit: Etiam tanti.
   <font size="2">
    9
   </font>
   Petrus autem ad eam: Quid utique convenit vobis tentare Spiritum Domini? Ecce pedes eorum qui sepelierunt virum tuum ad ostium, et efferent te.
   <font size="2">
    10
   </font>
   Confestim cecidit ante pedes eius, et expiravit. Intrantes autem iuvenes invenerunt illam mortuam: et extulerunt, et sepelierunt ad virum suum.
   <font size="2">
    11
   </font>
   Et factus est timor magnus in universa ecclesia, et in omnes qui audierunt haec.
  </p>
  <p>
   <font size="2">
    12
   </font>
   Per manus autem Apostolorum fiebant signa et prodigia multa in plebe. Et erant unanimiter omnes in porticu Salomonis.
   <font size="2">
    13
   </font>
   Ceterorum autem nemo audebat se coniungere illis: sed magnificabat eos populus.
   <font size="2">
    14
   </font>
   Magis autem augebatur credentium in Domino multitudo virorum ac mulierum,
   <font size="2">
    15
   </font>
   ita ut in plateas eiicerent infirmos, et ponerent in lectulis et grabatis, ut, veniente Petro, saltem umbra illius obumbraret quemquam illorum, et liberarentur ab infirmitatibus suis.
   <font size="2">
    16
   </font>
   Concurrebat autem et multitudo vicinarum civitatum Ierusalem, afferentes aegros, et vexatos a spiritibus immundis: qui curabantur omnes.
  </p>
  <p>
   <font size="2">
    17
   </font>
   Exsurgens autem princeps sacerdotum, et omnes qui cum illo erant (quae est haeresis sadducaeorum), repleti sunt zelo:
   <font size="2">
    18
   </font>
   et iniecerunt manus in Apostolos, et posuerunt eos in custodia publica.
   <font size="2">
    19
   </font>
   Angelus autem Domini per noctem aperiens ianuas carceris, et educens eos, dixit:
   <font size="2">
    20
   </font>
   Ite, et stantes loquimini in templo plebi omnia verba vitae huius.
   <font size="2">
    21
   </font>
   Qui cum audissent, intraverunt diluculo in templum, et docebant. Adveniens autem princeps sacerdotum, et qui cum eo erant, convocaverunt concilium, et omnes seniores filiorum Israel: et miserunt ad carcerem ut adducerentur.
   <font size="2">
    22
   </font>
   Cum autem venissent ministri, et aperto carcere non invenissent illos, reversi nuntiaverunt,
   <font size="2">
    23
   </font>
   dicentes: Carcerem quidem invenimus clausum cum omni diligentia, et custodes stantes ante ianuas: aperientes autem neminem intus invenimus.
   <font size="2">
    24
   </font>
   Ut autem audierunt hos sermones magistratus templi et principes sacerdotum, ambigebant de illis quidnam fieret.
   <font size="2">
    25
   </font>
   Adveniens autem quidam nuntiavit eis: Quia ecce viri, quos posuistis in carcerem, sunt in templo stantes, et docentes populum.
   <font size="2">
    26
   </font>
   Tunc abiit magistratus cum ministris, et adduxit illos sine vi: timebant enim populum ne lapidarentur.
   <font size="2">
    27
   </font>
   Et cum adduxissent illos, statuerunt in concilio: et interrogavit eos princeps sacerdotum,
   <font size="2">
    28
   </font>
   dicens: Praecipiendo praecepimus vobis ne doceretis in nomine isto: et ecce replestis Ierusalem doctrina vestra: et vultis inducere super nos sanguinem hominis istius.
   <font size="2">
    29
   </font>
   Respondens autem Petrus, et Apostoli, dixerunt: Obedire oportet Deo magis quam hominibus.
   <font size="2">
    30
   </font>
   Deus patrum nostrorum suscitavit Iesum, quem vos interemistis, suspendentes in ligno.
   <font size="2">
    31
   </font>
   Hunc principem et salvatorem Deus exaltavit dextera sua ad dandam paenitentiam Israeli, et remissionem peccatorum:
   <font size="2">
    32
   </font>
   et nos sumus testes horum verborum, et Spiritus Sanctus, quem dedit Deus omnibus obedientibus sibi.
   <font size="2">
    33
   </font>
   Haec cum audissent, dissecabantur, et cogitabant interficere illos.
  </p>
  <p>
   <font size="2">
    34
   </font>
   Surgens autem quidam in concilio pharisaeus, nomine Gamaliel, legisdoctor, honorabilis universae plebi, iussit foras ad breve homines fieri,
   <font size="2">
    35
   </font>
   dixitque ad illos: Viri Israelitae, attendite vobis super hominibus istis quid acturi sitis.
   <font size="2">
    36
   </font>
   Ante hos enim dies extitit Theodas, dicens se esse aliquem, cui consensit numerus virorum circiter quadringentorum: qui occisus est: et omnes qui credebant ei, dissipati sunt, et redacti ad nihilum.
   <font size="2">
    37
   </font>
   Post hunc extitit Iudas Galilaeus in diebus professionis, et avertit populum post se, et ipse periit: et omnes quotquot consenserunt ei, dispersi sunt.
   <font size="2">
    38
   </font>
   Et nunc itaque dico vobis, discedite ab hominibus istis, et sinite illos: quoniam si est ex hominibus consilium hoc, aut opus, dissolvetur:
   <font size="2">
    39
   </font>
   si vero ex Deo est, non poteritis dissolvere illud, ne forte et Deo repugnare inveniamini.
  </p>
  <p>
   Consenserunt autem illi.
   <font size="2">
    40
   </font>
   Et convocantes Apostolos, caesis denuntiaverunt ne omnino loquerentur in nomine Iesu, et dimiserunt eos.
   <font size="2">
    41
   </font>
   Et illi quidem ibant gaudentes a conspectu concilii, quoniam digni habiti sunt pro nomine Iesu contumeliam pati.
   <font size="2">
    42
   </font>
   Omni autem die non cessabant in templo, et circa domos docentes, et evangelizantes Christum Iesum.
  </p>
  <p>
   <a name="6">
   </a>
   [6]
   <font size="2">
    1
   </font>
   In diebus illis, crescente numero discipulorum, factum est murmur Graecorum adversus Hebraeos, eo quod despicerentur in ministerio quotidiano viduae eorum.
   <font size="2">
    2
   </font>
   Convocantes autem duodecim multitudinem discipulorum, dixerunt: Non est aequum nos derelinquere verbum Dei, et ministrare mensis.
   <font size="2">
    3
   </font>
   Considerate ergo fratres, viros ex vobis boni testimonii septem, plenos Spiritu Sancto, et sapientia, quos constituamus super hoc opus.
   <font size="2">
    4
   </font>
   Nos vero orationi, et ministerio verbi instantes erimus.
   <font size="2">
    5
   </font>
   Et placuit sermo coram omni multitudine. Et elegerunt Stephanum, virum plenum fide, et Spiritu Sancto, et Philippum, et Prochorum, et Nicanorem, et Timonem, et Parmenam, et Nicolaum advenam Antiochenum.
   <font size="2">
    6
   </font>
   Hos statuerunt ante conspectum Apostolorum: et orantes imposuerunt eis manus.
   <font size="2">
    7
   </font>
   Et verbum Domini crescebat, et multiplicabatur numerus discipulorum in Ierusalem valde: multa etiam turba sacerdotum obediebat fidei.
  </p>
  <p>
   <font size="2">
    8
   </font>
   Stephanus autem plenus gratia et fortitudine, faciebat prodigia et signa magna in populo.
   <font size="2">
    9
   </font>
   Surrexerunt autem quidam de synagoga, quae appellatur Libertinorum, et Cyrenensium, et Alexandrinorum, et eorum qui erant a Cilicia, et Asia, disputantes cum Stephano:
   <font size="2">
    10
   </font>
   et non poterant resistere sapientiae, et Spiritui, qui loquebatur.
   <font size="2">
    11
   </font>
   Tunc summiserunt viros, qui dicerent se audivisse eum dicentem verba blasphemiae in Moysen et in Deum.
   <font size="2">
    12
   </font>
   Commoverunt itaque plebem, et seniores, et scribas: et concurrentes rapuerunt eum, et adduxerunt in concilium,
   <font size="2">
    13
   </font>
   et statuerunt falsos testes, qui dicerent: Homo iste non cessat loqui verba adversus locum sanctum, et legem:
   <font size="2">
    14
   </font>
   audivimus enim eum dicentem: quoniam Iesus Nazarenus hic destruet locum istum, et mutabit traditiones, quas tradidit nobis Moyses.
   <font size="2">
    15
   </font>
   Et intuentes eum omnes qui sedebant in concilio, viderunt faciem eius tamquam faciem angeli.
  </p>
  <p>
   <a name="7">
   </a>
   [7]
   <font size="2">
    1
   </font>
   Dixit autem princeps sacerdotum: Si haec ita se habent?
   <font size="2">
    2
   </font>
   Qui ait: Viri fratres et patres, audite: Deus gloriae apparuit patri nostro Abrahae cum esset in Mesopotamia, prius quam moraretur in Charan,
   <font size="2">
    3
   </font>
   et dixit ad illum: Exi de terra tua, et de cognatione tua, et veni in terram quam monstravero tibi.
   <font size="2">
    4
   </font>
   Tunc exiit de terra Chaldaeorum, et habitavit in Charan. Et inde, postquam mortuus est pater eius, transtulit illum in terram istam, in qua nunc vos habitatis.
   <font size="2">
    5
   </font>
   Et non dedit illi haereditatem in ea, nec passum pedis: sed repromisit dare illi eam in possessionem, et semini eius post ipsum, cum non haberet filium.
  </p>
  <p>
   <font size="2">
    6
   </font>
   Locutus est autem ei Deus: Quia erit semen eius accola in terra aliena, et servituti eos subiicient, et male tractabunt eos annis quadringentis:
   <font size="2">
    7
   </font>
   et gentem cui servierint, iudicabo ego, dixit Dominus: et post haec exibunt, et servient mihi in loco isto.
   <font size="2">
    8
   </font>
   Et dedit illi testamentum circumcisionis: et sic genuit Isaac, et circumcidit eum die octavo: et Isaac, Iacob: et Iacob, duodecim patriarchas.
   <font size="2">
    9
   </font>
   Et patriarchae aemulantes, Ioseph vendiderunt in Aegyptum, et erat Deus cum eo:
   <font size="2">
    10
   </font>
   et eripuit eum ex omnibus tribulationibus eius: et dedit ei gratiam et sapientiam in conspectu pharaonis regis Aegypti, et constituit eum praepositum super Aegyptum, et super omnem domum suam.
  </p>
  <p>
   <font size="2">
    11
   </font>
   Venit autem fames in universam Aegyptum, et Chanaan, et tribulatio magna: et non inveniebant cibos patres nostri.
   <font size="2">
    12
   </font>
   Cum audisset autem Iacob esse frumentum in Aegypto, misit patres nostros primum:
   <font size="2">
    13
   </font>
   et in secundo cognitus est Ioseph a fratribus suis, et manifestatum est Pharaoni genus eius.
   <font size="2">
    14
   </font>
   Mittens autem Ioseph accersivit Iacob patrem suum, et omnem cognationem suam in animabus septuaginta quinque.
   <font size="2">
    15
   </font>
   Et descendit Iacob in Aegyptum: et defunctus est ipse, et patres nostri.
   <font size="2">
    16
   </font>
   Et translati sunt in Sichem, et positi sunt in sepulchro, quod emit Abraham pretio argenti a filiis Hemor filii Sichem.
  </p>
  <p>
   <font size="2">
    17
   </font>
   Cum autem appropinquaret tempus promissionis, quam confessus erat Deus Abrahae, crevit populus, et multiplicatus est in Aegypto,
   <font size="2">
    18
   </font>
   quoadusque surrexit alius rex in Aegypto, qui non sciebat Ioseph.
   <font size="2">
    19
   </font>
   Hic circumveniens genus nostrum, afflixit patres nostros ut exponerent infantes suos, ne vivificarentur.
   <font size="2">
    20
   </font>
   Eodem tempore natus est Moyses et fuit gratus Deo, qui nutritus est tribus mensibus in domo patris sui.
  </p>
  <p>
   <font size="2">
    21
   </font>
   Exposito autem illo, sustulit eum filia Pharaonis, et nutrivit eum sibi in filium.
   <font size="2">
    22
   </font>
   Et eruditus est Moyses omni sapientia Aegyptiorum, et erat potens in verbis, et in operibus suis.
   <font size="2">
    23
   </font>
   Cum autem impleretur ei quadraginta annorum tempus, ascendit in cor eius ut visitaret fratres suos filios Israel.
   <font size="2">
    24
   </font>
   Et cum vidisset quemdam iniuriam patientem, vindicavit illum, et fecit ultionem ei qui iniuriam sustinebat, percusso Aegyptio.
   <font size="2">
    25
   </font>
   Existimabat autem intelligere fratres, quoniam Deus per manum ipsius daret salutem illis: at illi non intellexerunt.
  </p>
  <p>
   <font size="2">
    26
   </font>
   Sequenti vero die apparuit illis litigantibus: et reconciliabat eos in pace, dicens: Viri, fratres estis, ut quid nocetis alterutrum?
   <font size="2">
    27
   </font>
   Qui autem iniuriam faciebat proximo, repulit eum, dicens: Quis te constituit principem et iudicem super nos?
   <font size="2">
    28
   </font>
   Numquid interficere me tu vis, quemadmodum interfecisti heri Aegyptium?
   <font size="2">
    29
   </font>
   Fugit autem Moyses in verbo isto: et factus est advena in terra Madian, ubi generavit filios duos.
   <font size="2">
    30
   </font>
   Et expletis annis quadraginta, apparuit illi in deserto montis Sina angelus in igne flammae rubi.
  </p>
  <p>
   <font size="2">
    31
   </font>
   Moyses autem videns, admiratus est visum. Et accedente illo ut consideraret, facta est ad eum vox Domini, dicens:
   <font size="2">
    32
   </font>
   Ego sum Deus patrum tuorum, Deus Abraham, Deus Isaac, et Deus Iacob. Tremefactus autem Moyses, non audebat considerare.
   <font size="2">
    33
   </font>
   Dixit autem illi Dominus: Solve calceamentum pedum tuorum: locus enim in quo stas, terra sancta est.
   <font size="2">
    34
   </font>
   Videns vidi afflictionem populi mei, qui est in Aegypto, et gemitum eorum audivi, et descendi liberare eos. Et nunc veni, et mittam te in Aegyptum.
   <font size="2">
    35
   </font>
   Hunc Moysen, quem negaverunt, dicentes: Quis te constituit principem et iudicem? hunc Deus principem et redemptorem misit, cum manu angeli qui apparuit illi in rubo.
  </p>
  <p>
   <font size="2">
    36
   </font>
   Hic eduxit illos faciens prodigia, et signa in terra Aegypti, et in rubro mari, et in deserto annis quadraginta.
   <font size="2">
    37
   </font>
   Hic est Moyses, qui dixit filiis Israel: Prophetam suscitabit vobis Deus de fratribus vestris, tamquam me, ipsum audietis.
   <font size="2">
    38
   </font>
   Hic est qui fuit in ecclesia in solitudine cum angelo, qui loquebatur ei in monte Sina, et cum patribus nostris: qui accepit verba vitae dare nobis.
   <font size="2">
    39
   </font>
   Cui noluerunt obedire patres nostri: sed repulerunt, et aversi sunt cordibus suis in Aegyptum,
   <font size="2">
    40
   </font>
   dicentes ad Aaron: Fac nobis deos, qui praecedant nos: Moyses enim hic, qui eduxit nos de terra Aegypti, nescimus quid factum sit ei.
  </p>
  <p>
   <font size="2">
    41
   </font>
   Et vitulum fecerunt in diebus illis, et obtulerunt hostiam simulacro, et laetabantur in operibus manuum suarum.
   <font size="2">
    42
   </font>
   Convertit autem Deus, et tradidit eos servire militiae caeli, sicut scriptum est in libro prophetarum: Numquid victimas et hostias obtulistis mihi annis quadraginta in deserto, domus Israel?
   <font size="2">
    43
   </font>
   Et suscepistis tabernaculum Moloch, et sidus Dei vestri Rempham, figuras quas fecistis adorare eas et transferam vos trans Babylonem.
   <font size="2">
    44
   </font>
   Tabernaculum testimonii fui cum patribus nostris in deserto, sicut disposuit illis Deus, loquens ad Moysen, ut faceret illud secundum formam quam viderat.
   <font size="2">
    45
   </font>
   Quod et induxerunt, suscipientes patres nostri cum Iesu in possessionem gentium, quas expulit Deus a facie patrum nostrorum, usque in diebus David,
   <font size="2">
    46
   </font>
   qui invenit gratiam ante Deum, et petiit ut inveniret tabernaculum Deo Iacob.
   <font size="2">
    47
   </font>
   Salomon autem aedificavit illi domum.
   <font size="2">
    48
   </font>
   Sed non Excelsus in manufactis habitat, sicut propheta dicit:
   <font size="2">
    49
   </font>
   Caelum mihi sedes est: terra autem scabellum pedum meorum. Quam domum aedificabitis mihi, dicit Dominus? aut quis locus requietionis meae est?
   <font size="2">
    50
   </font>
   Nonne manus mea fecit haec omnia?
  </p>
  <p>
   <font size="2">
    51
   </font>
   Dura cervice, et incircumcisis cordibus, et auribus, vos semper Spiritui Sancto resistitis; sicut patres vestri, ita et vos.
   <font size="2">
    52
   </font>
   Quem prophetarum non sunt persecuti patres vestri? Et occiderunt eos qui praenuntiabant de adventu Iusti, cuius vos nunc proditores et homicidae fuistis:
   <font size="2">
    53
   </font>
   qui accepistis legem in dispositione angelorum, et non custodistis.
   <font size="2">
    54
   </font>
   Audientes autem haec dissecabantur cordibus suis, et stridebant dentibus in eum.
   <font size="2">
    55
   </font>
   Cum autem esset plenus Spiritu Sancto, intendens in caelum, vidit gloriam Dei, et Iesum stantem a dextris Dei. Et ait: Ecce video caelos apertos, et Filium hominis stantem a dextris Dei.
  </p>
  <p>
   <font size="2">
    56
   </font>
   Exclamantes autem voce magna continuerunt aures suas, et impetum fecerunt unanimiter in eum.
   <font size="2">
    57
   </font>
   Et eiicientes eum extra civitatem lapidabant: et testes deposuerunt vestimenta sua secus pedes adolescentis qui vocabatur Saulus.
   <font size="2">
    58
   </font>
   Et lapidabant Stephanum invocantem, et dicentem: Domine Iesu, suscipe spiritum meum.
   <font size="2">
    59
   </font>
   Positis autem genibus, clamavit voce magna, dicens: Domine, ne statuas illis hoc peccatum. Et cum hoc dixisset, obdormivit in Domino. Saulus autem erat consentiens neci eius.
  </p>
  <p>
   <a name="8">
   </a>
   [8]
   <font size="2">
    1
   </font>
   Facta est autem in illa die persecutio magna in ecclesia, quae erat Jerosolymis, et omnes dispersi sunt per regiones Judaeae et Samariae praeter Apostolos.
   <font size="2">
    2
   </font>
   Curaverunt autem Stephanum viri timorati, et fecerunt planctum magnum super eum.
   <font size="2">
    3
   </font>
   Saulus autem devastabat ecclesiam per domos intrans, et trahens viros ac mulieres tradebat in custodiam.
   <font size="2">
    4
   </font>
   Igitur qui dispersi erant pertransibant, evangelizantes verbum Dei.
   <font size="2">
    5
   </font>
   Philippus autem descendens in civitatem Samariae, praedicabant illis Christum.
  </p>
  <p>
   <font size="2">
    6
   </font>
   Intendebant autem turbae his quae a Philippo dicebantur unanimiter audientes, et videntes signa quae faciebat.
   <font size="2">
    7
   </font>
   Multi enim eorum qui habebant spiritus immundos, clamantes voce magna exibant. Multi autem paralytici et claudi curati sunt.
   <font size="2">
    8
   </font>
   Factum est ergo gaudium magnum in illa civitate.
   <font size="2">
    9
   </font>
   Vir autem quidam nomine Simon, qui ante fuerat in civitate magnus, seducens gentem Samariae, dicens se esse aliquem magnum:
   <font size="2">
    10
   </font>
   cui auscultabant omnes a minimo usque ad maximum, dicentes: Hic est virtus Dei, quae vocatur magna.
  </p>
  <p>
   <font size="2">
    11
   </font>
   Attendebant autem eum: propter quod multo tempore magiis suis dementasset eos.
   <font size="2">
    12
   </font>
   Cum vero credidissent Philippo evangelizanti de regno Dei, in nomine Jesu Christi baptizabantur viri ac mulieres.
   <font size="2">
    13
   </font>
   Tunc Simon et ipse credidit: et cum baptizatus esset, adhaerebat Philippo. Videns etiam signa et virtutes maximas fieri, stupens admirabatur.
   <font size="2">
    14
   </font>
   Cum autem audissent Apostoli, qui erant Jerosolymis, quod recepisset Samaria verbum Dei, miserunt ad eos Petrum et Joannem.
   <font size="2">
    15
   </font>
   Qui cum venissent, oraverunt pro ipsis ut acciperent Spiritum Sanctum:
   <font size="2">
    16
   </font>
   nondum enim in quemquam illorum venerat, sed baptizati tantum erant in nomine Domini Jesu.
   <font size="2">
    17
   </font>
   Tunc imponebant manus super illos, et accipiebant Spiritum Sanctum.
   <font size="2">
    18
   </font>
   Cum vidisset autem Simon quia per impositionem manus Apostolorum daretur Spiritus Sanctus, obtulit eis pecuniam,
   <font size="2">
    19
   </font>
   dicens: Date et mihi hanc potestatem, ut cuicumque imposuero manus, accipiat Spiritum Sanctum. Petrus autem dixit ad eum:
   <font size="2">
    20
   </font>
   Pecunia tua tecum sit in perditionem: quoniam donum Dei existimasti pecunia possideri.
  </p>
  <p>
   <font size="2">
    21
   </font>
   Non est tibi pars, neque sors in sermone isto; cor enim tuum non est rectum coram Deo.
   <font size="2">
    22
   </font>
   Poenitentiam itaque age ab hac nequitia tua: et roga Deum, si forte remittatur tibi haec cogitatio cordis tui.
   <font size="2">
    23
   </font>
   In felle enim amaritudinis, et obligatione iniquitatis video te esse.
   <font size="2">
    24
   </font>
   Respondens autem Simon, dixit: Precamini vos pro me ad Dominum, ut nihil veniat super me horum quae dixistis.
   <font size="2">
    25
   </font>
   Et illi quidem testificati, et locuti verbum Domini, redibant Jerosolymam, et multis regionibus Samaritanorum evangelizabant.
  </p>
  <p>
   <font size="2">
    26
   </font>
   Angelus autem Domini locutus est ad Philippum, dicens: Surge, et vade contra meridianum, ad viam quae descendit ab Jerusalem in Gazam: haec est deserta.
   <font size="2">
    27
   </font>
   Et surgens abiit. Et ecce vir Aethiops, eunuchus, potens Candacis reginae Aethiopum, qui erat super omnes gazas ejus, venerat adorare in Jerusalem:
   <font size="2">
    28
   </font>
   et revertebatur sedens super currum suum, legensque Isaiam prophetam.
   <font size="2">
    29
   </font>
   Dixit autem Spiritus Philippo: Accede, et adjunge te ad currum istum.
   <font size="2">
    30
   </font>
   Accurrens autem Philippus, audivit eum legentem Isaiam prophetam, et dixit: Putasne intelligis quae legis?
  </p>
  <p>
   <font size="2">
    31
   </font>
   Qui ait: Et quomodo possum, si non aliquis ostenderit mihi? Rogavitque Philippum ut ascenderet, et sederet secum.
   <font size="2">
    32
   </font>
   Locus autem Scripturae, quem legebat, erat hic: Tamquam ovis ad occisionem ductus est: et sicus agnus coram tondente se, sine voce, sic non aperuit os suum.
   <font size="2">
    33
   </font>
   In humilitate judicium ejus sublatum est. Generationem ejus quis enarrabit, quoniam tolletur de terra vita ejus?
   <font size="2">
    34
   </font>
   Respondens autem eunuchus Philippo, dixit: Obsecro te, de quo propheta dicit hoc? de se, an de alio aliquo?
   <font size="2">
    35
   </font>
   Aperiens autem Philippus os suum, et incipiens a Scriptura ista, evangelizavit illi Jesum.
  </p>
  <p>
   <font size="2">
    36
   </font>
   Et dum irent per viam, venerunt ad quamdam aquam: et ait eunuchus: Ecce aqua, quid prohibet me baptizari?
   <font size="2">
    37
   </font>
   Dixit autem Philippus: Si credis ex toto corde, licet. Et respondens ait: Credo Filium Dei esse Jesum Christum.
   <font size="2">
    38
   </font>
   Et jussit stare currum: et descenderunt uterque in aquam, Philippus et eunuchus, et baptizavit eum.
   <font size="2">
    39
   </font>
   Cum autem ascendissent de aqua, Spiritus Domini rapuit Philippum, et amplius non vidit eum eunuchus. Ibat autem per viam suam gaudens.
   <font size="2">
    40
   </font>
   Philippus autem inventus est in Azoto, et pertransiens evangelizabat civitatibus cunctis, donec veniret Caesaream.
  </p>
  <p>
   <a name="9">
   </a>
   [9]
   <font size="2">
    1
   </font>
   Saulus autem adhuc spirans minarum, et caedis in discipulos Domini, accessit ad principem sacerdotum,
   <font size="2">
    2
   </font>
   et petiit ab eo epistolas in Damascum ad synagogas: ut si quos invenisset huius viae viros, ac mulieres, vinctos perduceret in Ierusalem.
   <font size="2">
    3
   </font>
   Et cum iter faceret, contigit ut appropinquaret Damasco: et subito circumfulsit eum lux de caelo.
   <font size="2">
    4
   </font>
   Et cadens in terram audivit vocem dicentem sibi: Saule, Saule, quid me persequeris?
   <font size="2">
    5
   </font>
   Qui dixit: Quis es Domine? Et ille: Ego sum Iesus, quem tu persequeris: durum est tibi contra stimulum calcitrare.
   <font size="2">
    6
   </font>
   Et tremens ac stupens dixit: Domine, quid me vis facere?
   <font size="2">
    7
   </font>
   Et Dominus ad eum: Surge, et ingredere civitatem, et ibi dicetur tibi quid te oporteat facere. Viri autem illi, qui comitabantur cum eo, stabant stupefacti, audientes quidem vocem, neminem autem videntes.
   <font size="2">
    8
   </font>
   Surrexit autem Saulus de terra, apertisque oculis nihil videbat. Ad manus autem illum trahentes, introduxerunt Damascum.
   <font size="2">
    9
   </font>
   Et erat ibi tribus diebus non videns, et non manducavit, neque bibit.
  </p>
  <p>
   <font size="2">
    10
   </font>
   Erat autem quidam discipulus Damasci, nomine Ananias: et dixit ad illum in visu Dominus: Anania. At ille ait: Ecce ego, Domine.
   <font size="2">
    11
   </font>
   Et Dominus ad eum: Surge, et vade in vicum qui vocatur Rectus: et quaere in domo Iudae Saulum nomine Tarsensem: ecce enim orat.
   <font size="2">
    12
   </font>
   (Et vidit virum Ananiam nomine, introeuntem, et imponentem sibi manus ut visum recipiat.)
   <font size="2">
    13
   </font>
   Respondit autem Ananias: Domine, audivi a multis de viro hoc, quanta mala fecerit sanctis tuis in Ierusalem:
   <font size="2">
    14
   </font>
   et hic habet potestatem a principibus sacerdotum alligandi omnes qui invocant nomen tuum.
   <font size="2">
    15
   </font>
   Dixit autem ad eum Dominus: Vade, quoniam vas electionis est mihi iste, ut portet nomen meum coram gentibus, et regibus, et filiis Israel.
   <font size="2">
    16
   </font>
   Ego enim ostendam illi quanta oporteat eum pro nomine meo pati.
   <font size="2">
    17
   </font>
   Et abiit Ananias, et introivit in domum: et imponens ei manus, dixit: Saule frater, Dominus misit me Iesus, qui apparuit tibi in via qua veniebas, ut videas, et implearis Spiritu Sancto.
   <font size="2">
    18
   </font>
   Et confestim ceciderunt ab oculis eius, tamquam squamae, et visum recepit: et surgens baptizatus est.
   <font size="2">
    19
   </font>
   Et cum accepisset cibum, confortatus est.
  </p>
  <p>
   Fuit autem cum discipulis qui erant Damasci, per dies aliquot.
   <font size="2">
    20
   </font>
   Et continuo in synagogis praedicabat Iesum, quoniam hic est Filius Dei.
   <font size="2">
    21
   </font>
   Stupebant autem omnes qui audiebant, et dicebant: Nonne hic est qui expugnabat in Ierusalem eos qui invocabant nomen istud: et huc ad hoc venit ut vinctos illos duceret ad principes sacerdotum?
   <font size="2">
    22
   </font>
   Saulus autem multo magis convalescebat, et confundebat Iudaeos, qui habitabant Damasci, affirmans quoniam hic est Christus.
   <font size="2">
    23
   </font>
   Cum autem implerentur dies multi, consilium fecerunt in unum Iudaei, ut eum interficerent.
   <font size="2">
    24
   </font>
   Notae autem factae sunt Saulo insidiae eorum. Custodiebant autem et portas die ac nocte, ut eum interficerent.
   <font size="2">
    25
   </font>
   Accipientes autem eum discipuli nocte, per murum dimiserunt eum, submittentes in sporta.
  </p>
  <p>
   <font size="2">
    26
   </font>
   Cum autem venisset in Ierusalem, tentabat se iungere discipulis, et omnes timebant eum, non credentes quod esset discipulus.
   <font size="2">
    27
   </font>
   Barnabas autem apprehensum illum duxit ad Apostolos: et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Iesu.
   <font size="2">
    28
   </font>
   Et erat cum illis intrans et exiens in Ierusalem, et fiducialiter agens in nomine Domini.
   <font size="2">
    29
   </font>
   Loquebatur quoque gentibus, et disputabat cum Graecis: illi autem quaerebant occidere eum.
   <font size="2">
    30
   </font>
   Quod cum cognovissent fratres, deduxerunt eum Caesaream, et dimiserunt Tarsum.
  </p>
  <p>
   <font size="2">
    31
   </font>
   Ecclesia quidem per totam Iudaeam, et Galilaeam, et Samariam habebat pacem, et aedificabatur ambulans in timore Domini, et consolatione Sancti Spiritus replebatur.
   <font size="2">
    32
   </font>
   Factum est autem, ut Petrus dum pertransiret universos, deveniret ad sanctos qui habitabant Lyddae.
   <font size="2">
    33
   </font>
   Invenit autem ibi hominem quemdam, nomine Aeneam, ab annis octo iacentem in grabato, qui erat paralyticus.
   <font size="2">
    34
   </font>
   Et ait illi Petrus: Aenea, sanat te Dominus Iesus Christus: surge, et sterne tibi. Et continuo surrexit.
   <font size="2">
    35
   </font>
   Et viderunt eum omnes qui habitabant Lyddae et Saronae: qui conversi sunt ad Dominum.
  </p>
  <p>
   <font size="2">
    36
   </font>
   In Ioppe autem fuit quaedam discipula, nomine Tabitha, quae interpretata dicitur Dorcas. Haec erat plena operibus bonis, et eleemosynis, quas faciebat.
   <font size="2">
    37
   </font>
   Factum est autem in diebus illis ut infirmata moreretur. Quam cum lavissent, posuerunt eam in coenaculo.
   <font size="2">
    38
   </font>
   Cum autem prope esset Lydda ad Ioppen, discipuli audientes quia Petrus esset in ea, miserunt duos viros ad eum, rogantes: Ne pigriteris venire ad nos.
   <font size="2">
    39
   </font>
   Exsurgens autem Petrus venit cum illis. Et cum advenisset, duxerunt illum in coenaculum: et circumsteterunt illum omnes viduae flentes, et ostendentes ei tunicas, et vestes, quas faciebat illis Dorcas.
   <font size="2">
    40
   </font>
   Eiectis autem omnibus foras, Petrus ponens genua oravit: et conversus ad corpus, dixit: Tabitha, surge. At illa aperuit oculos suos: et viso Petro, resedit.
   <font size="2">
    41
   </font>
   Dans autem illi manum, erexit eam. Et cum vocasset sanctos, et viduas, assignavit eam vivam.
   <font size="2">
    42
   </font>
   Notum autem factum est per universam Ioppen: et crediderunt multi in Domino.
   <font size="2">
    43
   </font>
   Factum est autem ut dies multos moraretur in Ioppe, apud Simonem quemdam coriarium.
  </p>
  <p>
   <a name="10">
   </a>
   [10]
   <font size="2">
    1
   </font>
   Vir autem quidam erat in Caesarea, nomine Cornleius, centurio cohortis quae dicitur Italica,
   <font size="2">
    2
   </font>
   religiosus, ac timens Deum cum omni domo sua, faciens eleemosynas multas plebi, et deprecans Deum semper:
   <font size="2">
    3
   </font>
   is vidit in visu manifeste, quasi hora diei nona, angelum Dei introeuntem ad se, et dicentem sibi: Corneli.
   <font size="2">
    4
   </font>
   At ille intuens eum, timore correptus, dixit: Quid est, Domine? Dixit autem illi: Orationes tuae et eleemosynae tuae ascenderunt in memoriam in conspectu Dei.
   <font size="2">
    5
   </font>
   Et nunc mitte viros in Ioppen, et accersi Simonem quemdam, qui cognominatur Petrus:
   <font size="2">
    6
   </font>
   hic hospitatur apud Simonem quemdam coriarium, cuius est domus iuxta mare: hic dicet tibi quid te oporteat facere.
   <font size="2">
    7
   </font>
   Et cum discessisset angelus qui loquebatur illi, vocavit duos domesticos suos, et militem metuentem Dominum ex his qui illi parebant.
   <font size="2">
    8
   </font>
   Quibus cum narrasset omnia, misit illos in Ioppen.
  </p>
  <p>
   <font size="2">
    9
   </font>
   Postera autem die, iter illis facientibus, et appropinquantibus civitati, ascendit Petrus in superiora ut oraret circa horam sextam.
   <font size="2">
    10
   </font>
   Et cum esuriret, voluit gustare. Parantibus autem illis, cecidit super eum mentis excessus:
   <font size="2">
    11
   </font>
   et vidit caelum apertum, et descendens vas quoddam, velut linteum magnum, quatuor initiis submitti de caelo in terram,
   <font size="2">
    12
   </font>
   in quo erant omnia quadrupedia, et serpentia terrae, et volatilia caeli.
   <font size="2">
    13
   </font>
   Et facta est vox ad eum: Surge Petre, occide, et manduca.
   <font size="2">
    14
   </font>
   Ait autem Petrus: Absit Domine, quia numquam manducavi omne commune et immundum.
   <font size="2">
    15
   </font>
   Et vox iterum secundo ad eum: Quod Deus purificavit, tu commune ne dixeris.
   <font size="2">
    16
   </font>
   Hoc autem factum est per ter: et statim receptum est vas in caelum.
   <font size="2">
    17
   </font>
   Et dum intra se haesitaret Petrus quidnam esset visio, quam vidisset: ecce viri qui missi erant a Cornelio, inquirentes domum Simonis, astiterunt ad ianuam.
   <font size="2">
    18
   </font>
   Et cum vocassent, interrogabant, si Simon, qui cognominatur Petrus, illic haberet hospitium.
   <font size="2">
    19
   </font>
   Petro autem cogitante de visione, dixit Spiritus ei: Ecce viri tres quaerunt te.
   <font size="2">
    20
   </font>
   Surge itaque, descende, et vade cum eis nihil dubitans: quia ego misi illos.
   <font size="2">
    21
   </font>
   Descendens autem Petrus ad viros, dixit: Ecce ego sum, quem quaeritis: quae causa est, propter quam venistis?
   <font size="2">
    22
   </font>
   Qui dixerunt: Cornelius centurio, vir iustus, et timens Deum, et testimonium habens ab universa gente Iudaeorum, responsum accepit ab angelo sancto accersire te in domum suam, et audire verba abs te.
   <font size="2">
    23
   </font>
   Introducens ergo eos, recepit hospitio.
  </p>
  <p>
   Sequenti autem die surgens profectus est cum illis; et quidam ex fratribus ab Ioppe comitati sunt eum.
   <font size="2">
    24
   </font>
   Altera autem die introivit Caesaream. Cornelius vero exspectabat illos, convocatis cognatis suis, et necessariis amicis.
   <font size="2">
    25
   </font>
   Et factum est cum introisset Petrus, obvius venit ei Cornelius, et procidens ad pedes eius adoravit.
   <font size="2">
    26
   </font>
   Petrus vero elevavit eum, dicens: Surge, et ego ipse homo sum.
   <font size="2">
    27
   </font>
   Et loquens cum illo intravit, et invenit multos qui convenerant:
   <font size="2">
    28
   </font>
   dixitque ad illos: Vos scitis quomodo abominatum sit viro Iudaeo coniungi, aut accedere ad alienigenam: sed mihi ostendit Deus neminem communem aut immundum dicere hominem.
   <font size="2">
    29
   </font>
   Propter quod sine dubitatione veni accersitus. Interrogo ergo, quam ob causam accersistis me?
   <font size="2">
    30
   </font>
   Et Cornelius ait: A nudiusquarta die usque ad hanc horam, orans eram hora nona in domo mea, et ecce vir stetit ante me in veste candida, et ait:
   <font size="2">
    31
   </font>
   Corneli, exaudita est oratio tua, et eleemosynae tuae commemoratae sunt in conspectu Dei.
   <font size="2">
    32
   </font>
   Mitte ergo in Ioppen, et accersi Simonem, qui cognominatur Petrus: hic hospitatur in domo Simonis coriarii iuxta mare.
   <font size="2">
    33
   </font>
   Confestim ergo misi ad te: et tu benefecisti veniendo. Nunc ergo omnes nos in conspectu tuo adsumus audire omnia quaecumque tibi praecepta sunt a Domino.
  </p>
  <p>
   <font size="2">
    34
   </font>
   Aperiens autem Petrus os suum, dixit: In veritate comperi quia non est personarum acceptor Deus;
   <font size="2">
    35
   </font>
   sed in omni gente qui timet eum, et operatur iustitiam, acceptus est illi.
   <font size="2">
    36
   </font>
   Verbum misit Deus filiis Israel, annuntians pacem per Iesum Christum (hic est omnium Dominus).
   <font size="2">
    37
   </font>
   Vos scitis quod factum est verbum per universam Iudaeum: incipiens enim a Galilaea post baptismum, quod praedicavit Ioannes,
   <font size="2">
    38
   </font>
   Iesum a Nazareth: quomodo unxit eum Deus Spiritu Sancto, et virtute, qui pertransiit benefaciendo, et sanando omnes oppressos a diabolo, quoniam Deus erat cum illo.
   <font size="2">
    39
   </font>
   Et nos testes sumus omnium quae fecit in regione Iudaeorum, et Ierusalem, quem occiderunt suspendentes in ligno.
   <font size="2">
    40
   </font>
   Hunc Deus suscitavit tertia die, et dedit eum manifestum fieri,
   <font size="2">
    41
   </font>
   non omni populo, sed testibus praeordinatis a Deo: nobis, qui manducavimus et bibimus cum illo postquam resurrexit a mortuis.
   <font size="2">
    42
   </font>
   Et praecepit nobis praedicare populo, et testificari, quia ipse est qui constitutus est a Deo iudex vivorum et mortuorum.
   <font size="2">
    43
   </font>
   Huic omnes prophetae testimonium perhibent remissionem peccatorum accipere per nomen eius omnes qui credunt in eum.
  </p>
  <p>
   <font size="2">
    44
   </font>
   Adhuc loquente Petro verba haec, cecidit Spiritus Sanctus super omnes qui audiebant verbum.
   <font size="2">
    45
   </font>
   Et obstupuerunt ex circumcisione fideles qui venerant cum Petro: quia et in nationes gratia Spiritus Sancti effusa est.
   <font size="2">
    46
   </font>
   Audiebant enim illos loquentes linguis, et magnificantes Deum.
   <font size="2">
    47
   </font>
   Tunc respondit Petrus: Numquid aquam quis prohibere potest ut non baptizentur hi qui Spiritum Sanctum acceperunt sicut et nos?
   <font size="2">
    48
   </font>
   Et iussit eos baptizari in nomine Domini Iesu Christi. Tunc rogaverunt eum ut maneret apud eos aliquot diebus.
  </p>
  <p>
   <a name="11">
   </a>
   [11]
   <font size="2">
    1
   </font>
   Audierunt autem Apostoli, et fratres, qui erant in Iudaea, quoniam et gentes receperunt verbum Dei.
   <font size="2">
    2
   </font>
   Cum autem ascendisset Petrus Ierosolymam, disceptabant adversus illum qui erant ex circumcisione,
   <font size="2">
    3
   </font>
   dicentes: Quare introisti ad viros praeputium habentes, et manducasti cum illis?
  </p>
  <p>
   <font size="2">
    4
   </font>
   Incipiens autem Petrus exponebat illis ordinem, dicens:
   <font size="2">
    5
   </font>
   Ego eram in civitate Ioppe orans, et vidi in excessu mentis visionem, descendens vas quoddam velut linteum magnum quatuor initiis summitti de caelo, et venit usque ad me.
   <font size="2">
    6
   </font>
   In quod intuens considerabam, et vidi quadrupedia terrae, et bestias, et reptilia, et volatilia caeli.
   <font size="2">
    7
   </font>
   Audivi autem et vocem dicentem mihi: Surge Petre, occide, et manduca.
   <font size="2">
    8
   </font>
   Dixi autem: Nequaquam Domine: quia commune aut immundum numquam introivit in os meum.
   <font size="2">
    9
   </font>
   Respondit autem vox secundo de caelo: Quae Deus mundavit, tu ne commune dixeris.
   <font size="2">
    10
   </font>
   Hoc autem factum est per ter: et recepta sunt omnia rursum in caelum.
   <font size="2">
    11
   </font>
   Et ecce viri tres confestim astiterunt in domo in qua eram, missi a Caesarea ad me.
   <font size="2">
    12
   </font>
   Dixit autem Spiritus mihi ut irem cum illis, nihil haesitans. Venerunt autem mecum et sex fratres isti, et ingressi sumus in domum viri.
   <font size="2">
    13
   </font>
   Narravit autem nobis, quomodo vidisset angelum in domo sua, stantem et dicentem sibi: Mitte in Ioppen, et accersi Simonem, qui cognominatur Petrus,
   <font size="2">
    14
   </font>
   qui loquetur tibi verba in quibus salvus eris tu, et universa domus tua.
   <font size="2">
    15
   </font>
   Cum autem coepissem loqui, cecidit Spiritus Sanctus super eos, sicut et in nos in initio.
   <font size="2">
    16
   </font>
   Recordatus sum autem verbi Domini, sicut dicebat: Ioannes quidem baptizavit aqua, vos autem baptizabimini Spiritu Sancto.
   <font size="2">
    17
   </font>
   Si ergo eamdem gratiam dedit illis Deus, sicut et nobis, qui credidimus in Dominum Iesum Christum: ego quis eram, qui possem prohibere Deum?
   <font size="2">
    18
   </font>
   His auditis, tacuerunt: et glorificaverunt Deum, dicentes: Ergo et gentibus paenitentiam dedit Deus ad vitam.
  </p>
  <p>
   <font size="2">
    19
   </font>
   Et illi quidem, qui dispersi fuerant a tribulatione, quae facta fuerat sub Stephano, perambulaverunt usque Phoenicen, et Cyprum, et Antiochiam, nemini loquentes verbum, nisi solis Iudaeis.
   <font size="2">
    20
   </font>
   Erant autem quidam ex eis viri Cyprii, et Cyrenaei, qui cum introissent Antiochiam, loquebantur et ad Graecos, annuntiantes Dominum Iesum.
   <font size="2">
    21
   </font>
   Et erat manus Domini cum eis: multusque numerus credentium conversus est ad Dominum.
   <font size="2">
    22
   </font>
   Pervenit autem sermo ad aures ecclesiae quae erat Ierosolymis, super istis: et miserunt Barnabam usque ad Antiochiam.
   <font size="2">
    23
   </font>
   Qui cum pervenisset, et vidisset gratiam Dei, gavisus est: et hortabatur omnes in proposito cordis permanere in Domino:
   <font size="2">
    24
   </font>
   quia erat vir bonus, et plenus Spiritu Sancto, et fide. Et apposita est multa turba Domino.
   <font size="2">
    25
   </font>
   Profectus est autem Barnabas Tarsum, ut quaereret Saulum: quem cum invenisset, perduxit Antiochiam.
   <font size="2">
    26
   </font>
   Et annum totum conversati sunt ibi in ecclesia: et docuerunt turbam multam, ita ut cognominarentur primum Antiochiae discipuli, Christiani.
  </p>
  <p>
   <font size="2">
    27
   </font>
   In his autem diebus supervenerunt ab Ierosolymis prophetae Antiochiam:
   <font size="2">
    28
   </font>
   et surgens unus ex eis nomine Agabus, significabat per spiritum famem magnam futuram in universo orbe terrarum, quae facta est sub Claudio.
   <font size="2">
    29
   </font>
   Discipuli autem, prout quis habebat, proposuerunt singuli in ministerium mittere habitantibus in Iudaea fratribus:
   <font size="2">
    30
   </font>
   quod et fecerunt, mittentes ad seniores per manus Barnabae et Sauli.
  </p>
  <p>
   <a name="12">
   </a>
   [12]
   <font size="2">
    1
   </font>
   Eodem autem tempore misit Herodes rex manus, ut affligeret quosdam de ecclesia.
   <font size="2">
    2
   </font>
   Occidit autem Iacobum fratrem Ioannis gladio.
   <font size="2">
    3
   </font>
   Videns autem quia placeret Iudaeis, apposuit ut apprehenderet et Petrum. Erant autem dies Azymorum.
   <font size="2">
    4
   </font>
   Quem cum apprehendisset, misit in carcerem, tradens quatuor quaternionibus militum custodiendum, volens post Pascha producere eum populo.
   <font size="2">
    5
   </font>
   Et Petrus quidem servabatur in carcere. Oratio autem fiebat sine intermissione ab ecclesia ad Deum pro eo.
  </p>
  <p>
   <font size="2">
    6
   </font>
   Cum autem producturus eum esset Herodes, in ipsa nocte erat Petrus dormiens inter duos milites, vinctus catenis duabus: et custodes ante ostium custodiebant carcerem.
   <font size="2">
    7
   </font>
   Et ecce angelus Domini astitit: et lumen refulsit in habitaculo: percussoque latere Petri, excitavit eum, dicens: Surge velociter. Et ceciderunt catenae de manibus eius.
   <font size="2">
    8
   </font>
   Dixit autem angelus ad eum: Praecingere, et calcea te caligas tuas. Et fecit sic. Et dixit illi: Circumda tibi vestimentum tuum, et sequere me.
   <font size="2">
    9
   </font>
   Et exiens sequebatur eum, et nesciebat quia verum est, quod fiebat per angelum: existimabat autem se visum videre.
  </p>
  <p>
   <font size="2">
    10
   </font>
   Transeuntes autem primam et secundam custodiam, venerunt ad portam ferream, quae ducit ad civitatem: quae ultro aperta est eis. Et exeuntes processerunt vicum unum: et continuo discessit angelus ab eo.
   <font size="2">
    11
   </font>
   Et Petrus ad se reversus, dixit: Nunc scio vere quia misit Dominus angelum suum, et eripuit me de manu Herodis, et de omni exspectatione plebis Iudaeorum.
   <font size="2">
    12
   </font>
   Consideransque venit ad domum Mariae matris Ioannis, qui cognominatus est Marcus, ubi erant multi congregati, et orantes.
   <font size="2">
    13
   </font>
   Pulsante autem eo ostium ianuae, processit puella ad audiendum, nomine Rhode.
   <font size="2">
    14
   </font>
   Et ut cognovit vocem Petri, prae gaudio non aperuit ianuam, sed intro currens nuntiavit stare Petrum ante ianuam.
   <font size="2">
    15
   </font>
   At illi dixerunt ad eam: Insanis. Illa autem affirmabat sic se habere. Illi autem dicebant: Angelus eius est.
   <font size="2">
    16
   </font>
   Petrus autem perseverabat pulsans. Cum autem aperuissent, viderunt eum, et obstupuerunt.
   <font size="2">
    17
   </font>
   Annuens autem eis manu ut tacerent, narravit quomodo Dominus eduxisset eum de carcere, dixitque: Nuntiate Iacobo et fratribus haec. Et egressus abiit in alium locum.
  </p>
  <p>
   <font size="2">
    18
   </font>
   Facta autem die, erat non parva turbatio inter milites, quidnam factum esset de Petro.
   <font size="2">
    19
   </font>
   Herodes autem cum requisisset eum, et non invenisset, inquisitione facta de custodibus, iussit eos duci: descendensque a Iudaea in Caesaream, ibi commoratus est.
  </p>
  <p>
   <font size="2">
    20
   </font>
   Erat autem iratus Tyriis et Sidonis. At illi unanimes venerunt ad eum, et persuaso Blasto, qui erat super cubiculum regis, postulabant pacem, eo quod alerentur regiones eorum ab illo.
   <font size="2">
    21
   </font>
   Statuto autem die Herodes vestitus veste regia, sedit pro tribunali, et concionabatur ad eos.
   <font size="2">
    22
   </font>
   Populus autem acclamabat: Dei voces, et non hominis.
   <font size="2">
    23
   </font>
   Confestim autem percussit eum angelus Domini, eo quod non dedisset honorem Deo: et consumptus a vermibus, expiravit.
  </p>
  <p>
   <font size="2">
    24
   </font>
   Verbum autem Domini crescebat, et multiplicabatur.
   <font size="2">
    25
   </font>
   Barnabas autem et Saulus reversi sunt ab Ierosolymis expleto ministerio assumpto Ioanne, qui cognominatus est Marcus.
  </p>
  <p>
   <a name="13">
   </a>
   [13]
   <font size="2">
    1
   </font>
   Erant autem in ecclesia, quae erat Antiochiae, prophetae, et doctores, in quibus Barnabas, et Simon, qui vocabatur Niger, et Lucius Cyrenensis, et Manahen, qui erat Herodis Tetrarchae collactaneus, et Saulus.
   <font size="2">
    2
   </font>
   Ministrantibus autem illis Domino, et ieiunantibus, dixit illis Spiritus Sanctus: Segregate mihi Saulum et Barnabam in opus ad quod assumpsi eos.
   <font size="2">
    3
   </font>
   Tunc ieiunantes, et orantes, imponentesque eis manus, dimiserunt illos.
  </p>
  <p>
   <font size="2">
    4
   </font>
   Et ipsi quidem missi a Spiritu Sancto abierunt Seleuciam: et inde navigaverunt Cyprum.
   <font size="2">
    5
   </font>
   Et cum venissent Salaminam, praedicabant verbum Dei in synagogis Iudaeorum. Habebant autem et Ioannem in ministerio.
   <font size="2">
    6
   </font>
   Et cum perambulassent universam insulam usque Paphum, invenerunt quemdam virum magnum pseudoprophetam, Iudaeum, cui nomen erat Bariesu,
   <font size="2">
    7
   </font>
   qui erat cum proconsule Sergio Paulo viro prudente. Hic, accersitis Barnaba et Saulo, desiderabat audire verbum Dei.
   <font size="2">
    8
   </font>
   Resistebat autem illis Elymas magus (si enim interpretatur nomen eius), quaerens avertere proconsulem a fide.
   <font size="2">
    9
   </font>
   Saulus autem, qui et Paulus, repletus Spiritu Sancto, intuens in eum,
   <font size="2">
    10
   </font>
   dixit: O plene omni dolo et omni fallacia, fili diaboli, inimice omnis iustitiae, non desinis subvertere vias Domini rectas.
   <font size="2">
    11
   </font>
   Et nunc ecce manus Domini super te, et eris caecus, non videns solem usque ad tempus. Et confestim cecidit in eum caligo, et tenebrae, et circuiens quaerebat qui ei manum daret.
   <font size="2">
    12
   </font>
   Tunc proconsul cum vidisset factum, credidit admirans super doctrina Domini.
  </p>
  <p>
   <font size="2">
    13
   </font>
   Et cum a Papho navigassent Paulus, et qui cum eo erant, venerunt Pergen Pamphyliae. Ioannes autem discedens ab eis, reversus est Ierosolymam.
   <font size="2">
    14
   </font>
   Illi vero pertranseuntes Pergen, venerunt Antiochiam Pisidiae: et ingressi synagogam die sabbatorum, sederunt.
   <font size="2">
    15
   </font>
   Post lectionem autem legis, et prophetarum, miserunt principes synagogae ad eos, dicentes: Viri fratres, si quis est in vobis sermo exhortationis ad plebem, dicite.
  </p>
  <p>
   <font size="2">
    16
   </font>
   Surgens autem Paulus, et manu silentium indicens, ait: Viri Israelitae, et qui timetis Deum, audite:
   <font size="2">
    17
   </font>
   Deus plebis Israel elegit patres nostros, et plebem exaltavit cum essent incolae in terra Aegypti, et in brachio excelso eduxit eos ex ea,
   <font size="2">
    18
   </font>
   et per quadraginta annorum tempus mores eorum sustinuit in deserto.
   <font size="2">
    19
   </font>
   Et destruens gentes septem in terra Chanaan, sorte distribuit eis terram eorum,
   <font size="2">
    20
   </font>
   quasi post quadringentos et quinquaginta annos: et post haec dedit iudices, usque ad Samuel prophetam.
   <font size="2">
    21
   </font>
   Et exinde postulaverunt regem: et dedit illis Deus Saul filium Cis, virum de tribu Beniamin, annis quadraginta:
   <font size="2">
    22
   </font>
   et amoto illo, suscitavit illis David regem: cui testimonium perhibens, dixit: Inveni David filium Iesse, virum secundum cor meum, qui faciet omnes voluntates meas.
   <font size="2">
    23
   </font>
   Huius Deus ex semine secundum promissionem eduxit Israel salvatorem Iesum,
   <font size="2">
    24
   </font>
   praedicante Ioanne ante faciem adventus eius baptismum paenitentiae omni populo Israel.
   <font size="2">
    25
   </font>
   Cum impleret autem Ioannes cursum suum, dicebat: Quem me arbitramini esse, non sum ego, sed ecce venit post me, cuius non sum dignus calceamenta pedum solvere.
  </p>
  <p>
   <font size="2">
    26
   </font>
   Viri fratres, filii generis Abraham, et qui in vobis timent Deum, vobis verbum salutis huius missum est.
   <font size="2">
    27
   </font>
   Qui enim habitabant Ierusalem, et principes eius hunc ignorantes, et voces prophetarum, quae per omne sabbatum leguntur, iudicantes impleverunt,
   <font size="2">
    28
   </font>
   et nullam causam mortis invenientes in eo, petierunt a Pilato, ut interficerent eum.
   <font size="2">
    29
   </font>
   Cumque consummassent omnia quae de eo scripta erant, deponentes eum de ligno, posuerunt eum in monumento.
   <font size="2">
    30
   </font>
   Deus vero suscitavit eum a mortuis tertia die: qui visus est per dies multos his,
   <font size="2">
    31
   </font>
   qui simul ascenderant cum eo de Galilaea in Ierusalem: qui usque nunc sunt testes eius ad plebem.
  </p>
  <p>
   <font size="2">
    32
   </font>
   Et nos vobis annuntiamus eam, quae ad patres nostros repromissio facta est:
   <font size="2">
    33
   </font>
   quoniam hanc Deus adimplevit filiis nostris resuscitans Iesum, sicut et in Psalmo secundo scriptum est: Filius meus es tu, ego hodie genui te.
   <font size="2">
    34
   </font>
   Quod autem suscitavit eum a mortuis, amplius iam non reversurum in corruptionem, ita dixit: Quia dabo vobis sancta David fidelia.
   <font size="2">
    35
   </font>
   Ideoque et alias dicit: Non dabis sanctum tuum videre corruptionem.
   <font size="2">
    36
   </font>
   David enim in sua generatione cum administrasset, voluntati Dei dormivit: et appositus est ad patres suos, et vidit corruptionem.
   <font size="2">
    37
   </font>
   Quem vero Deus suscitavit a mortuis, non vidit corruptionem.
   <font size="2">
    38
   </font>
   Notum igitur sit vobis, viri fratres, quia per hunc vobis remissio peccatorum annuntiatur, et ab omnibus quibus non potuistis in lege Moysi iustificari,
   <font size="2">
    39
   </font>
   in hoc omnis qui credit, iustificatur.
   <font size="2">
    40
   </font>
   Videte ergo ne superveniat vobis quod dictum est in prophetis:
  </p>
  <p>
   <font size="2">
    41
   </font>
   Videte contemptores, et admiramini, et disperdimini: quia opus operor ego in diebus vestris, opus quod non credetis, si quis enarraverit vobis.
   <font size="2">
    42
   </font>
   Exeuntibus autem illis rogabant ut sequenti sabbato loquerentur sibi verba haec.
   <font size="2">
    43
   </font>
   Cumque dimissa esset synagoga, secuti sunt multi Iudaeorum, et colentium advenarum, Paulum et Barnabam: qui loquentes suadebant eis ut permanerent in gratia Dei.
  </p>
  <p>
   <font size="2">
    44
   </font>
   Sequenti vero sabbato pene universa civitas convenit audire verbum Dei.
   <font size="2">
    45
   </font>
   Videntes autem turbas Iudaei, repleti sunt zelo, et contradicebant his quae a Paulo dicebantur, blasphemantes.
   <font size="2">
    46
   </font>
   Tunc constanter Paulus et Barnabas dixerunt: Vobis oportebat primum loqui verbum Dei: sed quoniam repellitis illud, et indignos vos iudicatis aeternae vitae, ecce convertimur ad gentes.
   <font size="2">
    47
   </font>
   Sic enim praecepit nobis Dominus: Posui te in lucem gentium, ut sis in salutem usque ad extremum terrae.
  </p>
  <p>
   <font size="2">
    48
   </font>
   Audientes autem gentes gavisae sunt, et glorificabant verbum Domini: et crediderunt quotquot erant praeordinati ad vitam aeternam.
   <font size="2">
    49
   </font>
   Disseminabatur autem verbum Domini per universam regionem.
   <font size="2">
    50
   </font>
   Iudaei autem concitaverunt mulieres religiosas, et honestas, et primos civitatis, et excitaverunt persecutionem in Paulum et Barnabam: et eiecerunt eos de finibus suis.
   <font size="2">
    51
   </font>
   At illi excusso pulvere pedum in eos, venerunt Iconium.
   <font size="2">
    52
   </font>
   Discipuli quoque replebantur gaudio, et Spiritu Sancto.
  </p>
  <p>
   <a name="14">
   </a>
   [14]
   <font size="2">
    1
   </font>
   Factum est autem Iconii, ut simul introirent in synagogam Iudaeorum, et loquerentur, ita ut crederet Iudaeorum et Graecorum copiosa multitudo.
   <font size="2">
    2
   </font>
   Qui vero increduli fuerunt Iudaei, suscitaverunt, et ad iracundiam concitaverunt animas gentium adversus fratres.
   <font size="2">
    3
   </font>
   Multo igitur tempore demorati sunt, fiducialiter agentes in Domino, testimonium perhibente verbo gratiae suae, dante signa et prodigia fieri per manus eorum.
   <font size="2">
    4
   </font>
   Divisa est autem multitudo civitatis: et quidam quidem erant cum Iudaeis, quidam vero cum Apostolis.
   <font size="2">
    5
   </font>
   Cum autem factus esset impetus gentilium et Iudaeorum cum principibus suis, ut contumeliis afficerent, et lapidarent eos,
   <font size="2">
    6
   </font>
   intelligentes confugerunt ad civitates Lycaoniae Lystram, et Derben, et universam in circuitu regionem, et ibi evangelizantes erant.
  </p>
  <p>
   <font size="2">
    7
   </font>
   Et quidam vir Lystris infirmus pedibus sedebat, claudus ex utero matris suae, qui numquam ambulaverat.
   <font size="2">
    8
   </font>
   Hic audivit Paulum loquentem. Qui intuitus eum, et videns quia fidem haberet ut salvus fieret,
   <font size="2">
    9
   </font>
   dixit magna voce: Surge super pedes tuos rectus. Et exilivit, et ambulabat.
   <font size="2">
    10
   </font>
   Turbae autem cum vidissent quod fecerat Paulus, levaverunt vocem suam lycaonice, dicentes: Dii similes facti hominibus, descenderunt ad nos.
   <font size="2">
    11
   </font>
   Et vocabant Barnabam Iovem, Paulum vero Mercurium: quoniam ipse erat dux verbi.
  </p>
  <p>
   <font size="2">
    12
   </font>
   Sacerdos quoque Iovis, qui erat ante civitatem, tauros, et coronas ante ianuas afferens, cum populis volebat sacrificare.
   <font size="2">
    13
   </font>
   Quod ubi audierunt Apostoli, Barnabas et Paulus, conscissis tunicis suis exilierunt in turbas clamantes,
   <font size="2">
    14
   </font>
   et dicentes: Viri, quid haec facitis? et nos mortales sumus, similes vobis homines, annuntiantes vobis ab his vanis converti ad Deum vivum, qui fecit caelum, et terram, et mare, et omnia quae in eis sunt:
   <font size="2">
    15
   </font>
   qui in praeteritis generationibus dimisit omnes gentes ingredi vias suas.
   <font size="2">
    16
   </font>
   Et quidem non sine testimonio semetipsum reliquit benefaciens de caelo, dans pluvias et tempora fructifera, implens cibo et laetitia corda nostra.
   <font size="2">
    17
   </font>
   Et haec dicentes, vix sedaverunt turbas ne sibi immolarent.
   <font size="2">
    18
   </font>
   Supervenerunt autem quidam ab Antiochia et Iconio Iudaei: et persuasis turbis, lapidantesque Paulum, traxerunt extra civitatem, existimantes eum mortuum esse.
   <font size="2">
    19
   </font>
   Circumdantibus autem eum discipulis, surgens intravit civitatem, et postera die profectus est cum Barnaba in Derben.
  </p>
  <p>
   <font size="2">
    20
   </font>
   Cumque evangelizassent civitati illi, et docuissent multos, reversi sunt Lystram, et Iconium, et Antiochiam,
   <font size="2">
    21
   </font>
   confirmantes animas discipulorum, exhortantesque ut permanerent in fide: et quoniam per multas tribulationes oportet nos intrare in regnum Dei.
   <font size="2">
    22
   </font>
   Et cum constituissent illis per singulas ecclesias presbyteros, et orassent cum ieiunationibus, commendaverunt eos Domino, in quem crediderunt.
   <font size="2">
    23
   </font>
   Transeuntesque Pisidiam, venerunt in Pamphyliam,
   <font size="2">
    24
   </font>
   et loquentes verbum Domini in Perge, descendeunt in Attaliam:
   <font size="2">
    25
   </font>
   et inde navigaverunt Antiochiam, unde erant traditi gratiae Dei in opus quod compleverunt.
  </p>
  <p>
   <font size="2">
    26
   </font>
   Cum autem venissent, et congregassent ecclesiam, retulerunt quanta fecisset Deus cum illis, et quia aperuisset gentibus ostium fidei.
   <font size="2">
    27
   </font>
   Morati sunt autem tempus non modicum cum discipulis.
  </p>
  <p>
   <a name="15">
   </a>
   [15]
   <font size="2">
    1
   </font>
   Et quidam descendentes de Iudaea, docebant fratres: Quia nisi circumcidamini secundum morem Moysi, non potestis salvari.
   <font size="2">
    2
   </font>
   Facta ergo seditione non minima Paulo et Barnabae adversus illos, statuerunt ut ascenderent Paulus, et Barnabas, et quidam alii ex aliis ad Apostolos et presbyteros in Ierusalem super hac quaestione.
   <font size="2">
    3
   </font>
   Illi ergo deducti ab ecclesia pertransibant Phoenicen et Samariam, narrantes conversionem gentium: et faciebant gaudium magnum omnibus fratribus.
   <font size="2">
    4
   </font>
   Cum autem venissent Ierosolymam, suscepti sunt ab ecclesia, et ab Apostolis, et senioribus annuntiantes quanta Deus fecisset cum illis.
   <font size="2">
    5
   </font>
   Surrexerunt autem quidam de haeresi pharisaeorum, qui crediderunt, dicentes: Quia oportet circumcidi eos, praecipere quoque servare legem Moysi.
  </p>
  <p>
   <font size="2">
    6
   </font>
   Conveneruntque Apostoli et seniores videre de verbo hoc.
   <font size="2">
    7
   </font>
   Cum autem magna conquisitio fieret, surgens Petrus dixit ad eos: Viri fratres, vos scitis quoniam ab antiquis diebus Deus in nobis elegit, per os meum, audire gentes verbum Evangelii, et credere.
   <font size="2">
    8
   </font>
   Et qui novit corda Deus, testimonium perhibuit, dans illis Spiritum Sanctum, sicut et nobis,
   <font size="2">
    9
   </font>
   et nihil discrevit inter nos et illos, fide purificans corda eorum.
   <font size="2">
    10
   </font>
   Nunc ergo quid tentatis Deum, imponere iugum super cervices discipulorum quod neque patres nostri, neque nos portare potuimus?
   <font size="2">
    11
   </font>
   Sed per gratiam Domini Iesu Christi credimus salvari, quemadmodum et illi.
  </p>
  <p>
   <font size="2">
    12
   </font>
   Tacuit autem omnis multitudo: et audiebant Barnabam et Paulum narrantes quanta Deus fecisset signa et prodigia per eos.
   <font size="2">
    13
   </font>
   Et postquam tacuerunt, respondit Iacobus, dicens: Viri fratres, audite me.
   <font size="2">
    14
   </font>
   Simon narravit quemadmodum primum Deus visitavit sumere ex gentibus populum nomini suo.
   <font size="2">
    15
   </font>
   Et huic concordant verba prophetarum sicut scriptum est:
   <font size="2">
    16
   </font>
   Post haec revertar, et reaedificabo tabernaculum David, quod decidit: et diruta eius reaedificabo, et erigam illud:
   <font size="2">
    17
   </font>
   ut requirant ceteri hominum Dominum, et omnes gentes, super quas invocatum est nomen meum, dicit Dominus faciens haec.
   <font size="2">
    18
   </font>
   Notum a saeculo est Domino opus suum.
   <font size="2">
    19
   </font>
   Propter quod ego iudico non inquietari eos qui ex gentibus convertuntur ad Deum,
   <font size="2">
    20
   </font>
   sed scribere ad eos ut abstineant se a contaminationibus simulacrorum, et fornicatione, et suffocatis, et sanguine.
   <font size="2">
    21
   </font>
   Moyses enim a temporibus antiquis habet in singulis civitatibus qui eum praedicent in synagogis, ubi per omne sabbatum legitur.
  </p>
  <p>
   <font size="2">
    22
   </font>
   Tunc placuit Apostolis, et senioribus cum omni ecclesia, eligere viros ex eis, et mittere Antiochiam cum Paulo et Barnaba, Iudam, qui cognominabatur Barsabas, et Silam, viros primos in fratribus,
   <font size="2">
    23
   </font>
   scribentes per manus eorum: Apostoli et seniores fratres, his qui sunt Antiochiae, et Syriae, et Ciliciae, fratribus ex gentibus, salutem.
   <font size="2">
    24
   </font>
   Quoniam audivimus quia quidam ex nobis exeuntes, turbaverunt vos verbis, evertentes animas vestras, quibus non mandavimus:
   <font size="2">
    25
   </font>
   placuit nobis collectis in unum eligere viros, et mittere ad vos cum carissimis nostris Barnaba et Paulo,
   <font size="2">
    26
   </font>
   hominibus qui tradiderunt animas suas pro nomine Domini nostri Iesu Christi.
   <font size="2">
    27
   </font>
   Misimus ergo Iudam et Silam, qui et ipsi vobis verbis referent eadem.
   <font size="2">
    28
   </font>
   Visum est enim Spiritui Sancto, et nobis nihil ultra imponere vobis oneris quam haec necessaria:
   <font size="2">
    29
   </font>
   ut abstineatis vos ab immolatis simulacrorum, et sanguine, et suffocato, et fornicatione, a quibus custodientes vos, bene agetis. Valete.
  </p>
  <p>
   <font size="2">
    30
   </font>
   Illi ergo dimissi, descendeunt Antiochiam: et congregata multitudine tradiderunt epistolam.
   <font size="2">
    31
   </font>
   Quam cum legissent, gavisi sunt super consolatione.
   <font size="2">
    32
   </font>
   Iudas autem, et Silas, et ipsi cum essent prophetae, verbo plurimo consolati sunt fratres, et confirmaverunt.
   <font size="2">
    33
   </font>
   Facto autem ibi aliquanto tempore, dimissi sunt cum pace a fratribus ad eos, qui miserant illos.
   <font size="2">
    34
   </font>
   Visum est autem Silae ibi remanere: Iudas autem solus abiit Ierusalem.
   <font size="2">
    35
   </font>
   Paulus autem et Barnabas demorabantur Antiochiae docentes, et evangelizantes cum aliis pluribus verbum Domini.
  </p>
  <p>
   <font size="2">
    36
   </font>
   Post aliquot autem dies, dixit ad Barnabam Paulus: Revertentes visitemus fratres per universas civitates, in quibus praedicavimus verbum Domini, quomodo se habeant.
   <font size="2">
    37
   </font>
   Barnabas autem volebat secum assumere et Ioannem, qui cognominabatur Marcus.
   <font size="2">
    38
   </font>
   Paulus autem rogabat eum (ut qui discessisset ab eis de Pamphylia, et non isset cum eis in opus) non debere recipi.
   <font size="2">
    39
   </font>
   Facta est autem dissensio, ita ut discederent ab invicem et Barnabas quidem, assumpto Marco, navigaret Cyprum.
   <font size="2">
    40
   </font>
   Paulus vero, electo Sila, profectus est, traditus gratiae Dei a fratribus.
   <font size="2">
    41
   </font>
   Perambulabat autem Syriam et Ciliciam, confirmans ecclesias: praecipiens custodire praecepta Apostolorum et seniorum.
  </p>
  <p>
   <a name="16">
   </a>
   [16]
   <font size="2">
    1
   </font>
   Pervenit autem Derben et Lystram. Et ecce discipulus quidam erat ibi nomine Timotheus, filius mulieris Iudaeae fidelis, patre gentili.
   <font size="2">
    2
   </font>
   Huic testimonium bonum reddebant qui in Lystris erant, et Iconio fratres.
   <font size="2">
    3
   </font>
   Hunc voluit Paulus secum proficisci: et assumens circumcidit eum propter Iudaeos, qui erant in illis locis. Sciebant enim omnes quod pater eius erat gentilis.
   <font size="2">
    4
   </font>
   Cum autem pertransirent civitates, tradebant eis custodiri dogmata quae erant decreta ab Apostolis et senioribus, qui erant Ierosolymis.
   <font size="2">
    5
   </font>
   Et ecclesiae quidem confirmabantur fide, et abundabunt numero quotidie.
  </p>
  <p>
   <font size="2">
    6
   </font>
   Transeuntes autem Phrygiam et Galatiae regionem, vetati sunt a Spiritu Sancto loqui verbum Dei in Asia.
   <font size="2">
    7
   </font>
   Cum venissent autem in Mysiam, tentabant ire in Bithyniam: et non permisit eos Spiritus Iesu.
   <font size="2">
    8
   </font>
   Cum autem pertransissent Mysiam, descendeunt Troadem:
   <font size="2">
    9
   </font>
   et visio per noctem Paulo ostensa est: vir Macedo quidam erat stans et deprecans eum, et dicens: Transiens in Macedoniam, adiuva nos.
   <font size="2">
    10
   </font>
   Ut autem visum vidit, statim quaesivimus proficisci in Macedoniam, certi facti quod vocasset nos Deus evangelizare eis.
  </p>
  <p>
   <font size="2">
    11
   </font>
   Navigantes autem a Troade, recto cursu venimus Samothraciam, et sequenti die Neapolim:
   <font size="2">
    12
   </font>
   et inde Philippos, quae est prima partis Macedoniae civitas, colonia. Eramus autem in hac urbe diebus aliquot, conferentes.
   <font size="2">
    13
   </font>
   Die autem sabbatorum egressi sumus foras portam iuxta flumen, ubi videbatur oratio esse: et sedentes loquebamur mulieribus quae convenerant.
   <font size="2">
    14
   </font>
   Et quaedam mulier nomine Lydia, purpuraria civitatis Thyatirenorum, colens Deum, audivit: cuius Dominus aperuit cor intendere his quae dicebantur a Paulo.
   <font size="2">
    15
   </font>
   Cum autem baptizata esset, et domus eius, deprecata est dicens: Si iudicastis me fidelem Domino esse, introite in domum meam, et manete. Et coegit nos.
  </p>
  <p>
   <font size="2">
    16
   </font>
   Factum est autem euntibus nobis ad orationem, puellam quamdam habentem spiritum pythonem obviare nobis, quae quaestum magnum praestabat dominis suis divinando.
   <font size="2">
    17
   </font>
   Haec subsecuta Paulum, et nos, clamabat dicens: Isti homines servi Dei excelsi sunt, qui annuntiant vobis viam salutis.
   <font size="2">
    18
   </font>
   Hoc autem faciebat multis diebus. Dolens autem Paulus, et conversus, spiritui dixit: Praecipio tibi in nomine Iesu Christi exire ab ea. Et exiit eadem hora.
   <font size="2">
    19
   </font>
   Videntes autem domini eius quia exivit spes quaestus eorum, apprehendentes Paulum et Silam, perduxerunt in forum ad principes:
   <font size="2">
    20
   </font>
   et offerentes eos magistratibus, dixerunt: Hi homines conturbant civitatem nostram, cum sint Iudaei:
   <font size="2">
    21
   </font>
   et annuntiant morem, quem non licet nobis suscipere, neque facere, cum simus Romani.
   <font size="2">
    22
   </font>
   Et cucurrit plebs adversus eos: et magistratus, scissis tunicis eorum, iusserunt eos virgis caedi.
   <font size="2">
    23
   </font>
   Et cum multas plagas eis imposuissent, miserunt eos in carcerem, praecipientes custodi ut diligenter custodiret eos.
   <font size="2">
    24
   </font>
   Qui cum tale praeceptum accepisset, misit eos in interiorem carcerem, et pedes eorum strinxit ligno.
  </p>
  <p>
   <font size="2">
    25
   </font>
   Media autem nocte Paulus et Silas orantes, laudabant Deum: et audiebant eos qui in custodia erant.
   <font size="2">
    26
   </font>
   Subito vero terraemotus factus est magnus, ita ut moverentur fundamenta carceris. Et statim aperta sunt omnia ostia: et universorum vincula soluta sunt.
   <font size="2">
    27
   </font>
   Expergefactus autem custos carceris, et videns ianuas apertas carceris, evaginato gladio volebat se interficere, aestimans fugisse vinctos.
   <font size="2">
    28
   </font>
   Clamavit autem Paulus voce magna, dicens: Nihil tibi mali feceris: universi enim hic sumus.
   <font size="2">
    29
   </font>
   Petitoque lumine, introgressus est: et tremefactus procidit Paulo et Silae ad pedes:
   <font size="2">
    30
   </font>
   et producens eos foras, ait: Domini, quid me oportet facere, ut salvus fiam?
  </p>
  <p>
   <font size="2">
    31
   </font>
   At illi dixerunt: Crede in Dominum Iesum: et salvus eris tu, et domus tua.
   <font size="2">
    32
   </font>
   Et locuti sunt ei verbum Domini cum omnibus qui erant in domo eius.
   <font size="2">
    33
   </font>
   Et tollens eos in illa hora noctis, lavit plagas eorum: et baptizatus est ipse, et omnis domus eius continuo.
   <font size="2">
    34
   </font>
   Cumque perduxisset eos in domum suam, apposuit eis mensam, et laetatus est cum omni domo sua credens Deo.
  </p>
  <p>
   <font size="2">
    35
   </font>
   Et cum dies factus esset, miserunt magistratus lictores, dicentes: Dimitte homines illos.
   <font size="2">
    36
   </font>
   Nuntiavit autem custos carceris verba haec Paulo: Quia miserunt magistratus ut dimittamini, nunc igitur exeuntes, ite in pace.
   <font size="2">
    37
   </font>
   Paulus autem dixit eis: Caesos nos publice, indemnatos, homines Romanos miserunt in carcerem, et nunc occulte nos eiiciunt? Non ita: sed veniant,
   <font size="2">
    38
   </font>
   et ipsi nos eiiciant. Nuntiaverunt autem magistratibus lictores verba haec. Timueruntque audito quod Romani essent:
   <font size="2">
    39
   </font>
   et venientes deprecati sunt eos, et educentes rogabant ut egrederentur de urbe.
   <font size="2">
    40
   </font>
   Exeuntes autem de carcere, introierunt ad Lydiam: et visis fratribus consolati sunt eos, et profecti sunt.
  </p>
  <p>
   <a name="17">
   </a>
   [17]
   <font size="2">
    1
   </font>
   Cum autem perambulassent Amphipolim et Apolloniam, venerunt Thessalonicam, ubi erat synagoga Iudaeorum.
   <font size="2">
    2
   </font>
   Secundum consuetudinem autem Paulus introivit ad eos, et per sabbata tria disserebat eis de Scripturis,
   <font size="2">
    3
   </font>
   adaperiens et insinuans quia Christum oportuit pati, et resurgere a mortuis: et quia hic est Iesus Christus, quem ego annuntio vobis.
   <font size="2">
    4
   </font>
   Et quidam ex eis crediderunt et adiuncti sunt Paulo, et Silae, et de colentibus, gentilibusque multitudo magna, et mulieres nobiles non paucae.
   <font size="2">
    5
   </font>
   Zelantes autem Iudaei, assumentesque de vulgo viros quosdam malos, et turba facta, concitaverunt civitatem: et assistentes domui Iasonis quaerebant eos producere in populum.
  </p>
  <p>
   <font size="2">
    6
   </font>
   Et cum non invenissent eos, trahebant Iasonem, et quosdam fratres ad principes civitatis, clamantes: Quoniam hi qui urbem concitant, et huc venerunt,
   <font size="2">
    7
   </font>
   quos suscepit Iason, et hi omnes contra decreta Caesaris faciunt, regem alium dicentes esse, Iesum.
   <font size="2">
    8
   </font>
   Concitaverunt autem plebem, et principes civitatis audientes haec.
   <font size="2">
    9
   </font>
   Et accepta satisfactione a Iasone, et a ceteris, dimiserunt eos.
   <font size="2">
    10
   </font>
   Fratres vero confestim per noctem dimiserunt Paulum et Silam in Beroeam. Qui cum venissent, in synagogam Iudaeorum introierunt.
  </p>
  <p>
   <font size="2">
    11
   </font>
   Hi autem erant nobiliores eorum qui sunt Thessalonicae, qui susceperunt verbum cum omni aviditate, quotidie scrutantes Scripturas, si haec ita se haberent.
   <font size="2">
    12
   </font>
   Et multi quidem crediderunt ex eis, et mulierum gentilium honestarum, et viri non pauci.
   <font size="2">
    13
   </font>
   Cum autem cognovissent in Thessalonica Iudaei, quia et Beroeae praedicatum est a Paulo verbum Dei, venerunt et illuc commoventes, et turbantes multitudinem.
   <font size="2">
    14
   </font>
   Statimque tunc Paulum dimiserunt fratres, ut iret usque ad mare: Silas autem et Timotheus remanserunt ibi.
   <font size="2">
    15
   </font>
   Qui autem deducebant Paulum, perduxerunt eum usque Athenas, et accepto mandato ab eo ad Silam et Timotheum ut quam celeriter venirent ad illum, profecti sunt.
  </p>
  <p>
   <font size="2">
    16
   </font>
   Paulus autem cum Athenis eos exspectaret, incitabatur spiritus eius in ipso, videns idololatriae deditam civitatem.
   <font size="2">
    17
   </font>
   Disputabat igitur in synagoga cum Iudaeis, et colentibus, et in foro, per omnes dies ad eos qui aderant.
   <font size="2">
    18
   </font>
   Quidam autem epicurei et stoici philosophi disserebant cum eo, et quidam dicebant: Quid vult seminiverbius hic dicere? Alii vero: Novorum daemoniorum videtur annuntiator esse: quia Iesum et resurrectionem annuntiabat eis.
   <font size="2">
    19
   </font>
   Et apprehensum eum ad Areopagum duxerunt, dicentes: Possumus scire quae est haec nova, quae a te dicitur, doctrina?
   <font size="2">
    20
   </font>
   nova enim quaedam infers auribus nostris: volumus ergo scire quidnam velint haec esse.
   <font size="2">
    21
   </font>
   (Athenienses autem omnes, et advenae hospites, ad nihil aliud vacabant nisi aut dicere, aut audire aliquid novi.)
  </p>
  <p>
   <font size="2">
    22
   </font>
   Stans autem Paulus in medio Areopagi, ait: Viri Athenienses, per omnia quasi superstitiosiores vos video.
   <font size="2">
    23
   </font>
   Praeteriens enim, et videns simulacra vestra, inveni et aram, in qua scriptum erat: Ignoto Deo. Quod ergo ignorantes colitis, hoc ego annuntio vobis.
   <font size="2">
    24
   </font>
   Deus, qui fecit mundum, et omnia quae in eo sunt, hic caeli et terrae cum sit Dominus, non in manufactis templis habitat,
   <font size="2">
    25
   </font>
   nec manibus humanis colitur indigens aliquo, cum ipse det omnibus vitam, et inspirationem, et omnia:
   <font size="2">
    26
   </font>
   fecitque ex uno omne genus hominum inhabitare super universam faciem terrae, definiens statuta tempora, et terminos habitationis eorum,
   <font size="2">
    27
   </font>
   quaerere Deum si forte attrectent eum, aut inveniant, quamvis non longe sit ab unoquoque nostrum.
   <font size="2">
    28
   </font>
   In ipso enim vivimus, et movemur, et sumus: sicut et quidam vestrorum poetarum dixerunt: Ipsius enim et genus sumus.
   <font size="2">
    29
   </font>
   Genus ergo cum simus Dei, non debemus aestimare auro, aut argento, aut lapidi, sculpturae artis, et cogitationis hominis, divinum esse simile.
   <font size="2">
    30
   </font>
   Et tempora quidem huius ignorantiae despiciens Deus, nunc annuntiat hominibus ut omnes ubique paenitentiam agant,
   <font size="2">
    31
   </font>
   eo quod statuit diem in quo iudicaturus est orbem in aequitate in viro, in quo statuit, fidem praebens omnibus, suscitans eum a mortuis.
   <font size="2">
    32
   </font>
   Cum audissent autem resurrectionem mortuorum, quidam quidem irridebant, quidam vero dixerunt: Audiemus te de hoc iterum.
   <font size="2">
    33
   </font>
   Sic Paulus exivit de medio eorum.
   <font size="2">
    34
   </font>
   Quidam vero viri adhaerentes ei, crediderunt: in quibus et Dionysius Areopagita, et mulier nomine Damaris, et alii cum eis.
  </p>
  <p>
   <a name="18">
   </a>
   [18]
   <font size="2">
    1
   </font>
   Post haec egressus ab Athenis, venit Corinthum:
   <font size="2">
    2
   </font>
   et inveniens quemdam Iudaeum nomine Aquilam, Ponticum genere, qui nuper venerat ab Italia, et Priscillam uxorem eius (eo quod praecepisset Claudius discedere omnes Iudaeos a Roma), accessit ad eos.
   <font size="2">
    3
   </font>
   Et quia eiusdem erat artis, manebat apud eos, et operabatur. (Erant autem scenofactoriae artis.)
   <font size="2">
    4
   </font>
   Et disputabat in synagoga per omne sabbatum, interponens nomen Domini Iesu, suadebatque Iudaeis et Graecis.
  </p>
  <p>
   <font size="2">
    5
   </font>
   Cum venissent autem de Macedonia Silas et Timotheus, instabat verbo Paulus, testificans Iudaeis esse Christum Iesum.
   <font size="2">
    6
   </font>
   Contradicentibus autem eis, et blasphemantibus, excutiens vestimenta sua, dixit ad eos: Sanguis vester super caput vestrum: mundus ego, ex hoc ad gentes vadam.
   <font size="2">
    7
   </font>
   Et migrans inde, intravit in domum cuiusdam, nomine Titi Iusti, colentis Deum, cuius domus erat coniuncta synagogae.
   <font size="2">
    8
   </font>
   Crispus autem archisynagogus credidit Domino cum omni domo sua: et multi Corinthiorum audientes credebant, et baptizabantur.
  </p>
  <p>
   <font size="2">
    9
   </font>
   Dixit autem Dominus nocte per visionem Paulo: Noli timere, sed loquere, et ne taceas:
   <font size="2">
    10
   </font>
   propter quod ego sum tecum: et nemo apponetur tibi ut noceat te: quoniam populus est mihi multus in hac civitate.
   <font size="2">
    11
   </font>
   Sedit autem ibi annum et sex menses, docens apud eos verbum Dei.
  </p>
  <p>
   <font size="2">
    12
   </font>
   Gallione autem proconsule Achaiae, insurrexerunt uno animo Iudaei in Paulum, et adduxerunt eum ad tribunal,
   <font size="2">
    13
   </font>
   dicentes: Quia contra legem hic persuadet hominibus colere Deum.
   <font size="2">
    14
   </font>
   Incipiente autem Paulo aperire os, dixit Gallio ad Iudaeos: Si quidem esset iniquum aliquid, aut facinus pessimum o viri Iudaei, recte vos sustinerem.
   <font size="2">
    15
   </font>
   Si vero quaestiones sunt de verbo, et nominibus, et lege vestra, vos ipsi videritis: iudex ego horum nolo esse.
   <font size="2">
    16
   </font>
   Et minavit eos a tribunali.
   <font size="2">
    17
   </font>
   Apprehendentes autem omnes Sosthenem principem synagogae, percutiebant eum ante tribunal: et nihil eorum Gallioni curae erat.
  </p>
  <p>
   <font size="2">
    18
   </font>
   Paulus vero cum adhuc sustinuisset dies multos fratribus valefaciens, navigavit in Syriam (et cum eo Priscilla et Aquila), qui sibi totonderat in Cenchris caput: habebat enim votum.
   <font size="2">
    19
   </font>
   Devenitque Ephesum, et illos ibi reliquit. Ipse vero ingressus synagogam, disputabat cum Iudaeis.
   <font size="2">
    20
   </font>
   Rogantibus autem eis ut ampliori tempore maneret, non consensit,
   <font size="2">
    21
   </font>
   sed valefaciens, et dicens: Iterum revertar ad vos Deo volente, profectus est ab Epheso.
   <font size="2">
    22
   </font>
   Et descendens Caesaream, ascendit, et salutavit ecclesiam, et descendit Antiochiam.
  </p>
  <p>
   <font size="2">
    23
   </font>
   Et facto ibi aliquanto tempore profectus est, perambulans ex ordine Galaticam regionem, et Phrygiam, confirmans omnes discipulos.
  </p>
  <p>
   <font size="2">
    24
   </font>
   Iudaeus autem quidam, Apollo nomine, Alexandrinus genere, vir eloquens, devenit Ephesum, potens in scripturis.
   <font size="2">
    25
   </font>
   Hic erat edoctus viam Domini: et fervens spiritu loquebatur, et docebat diligenter ea quae sunt Iesu, sciens tantum baptisma Ioannis.
   <font size="2">
    26
   </font>
   Hic ergo coepit fiducialiter agere in synagoga. Quem cum audissent Priscilla et Aquila, assumpserunt eum, et diligentius exposuerunt ei viam Domini.
   <font size="2">
    27
   </font>
   Cum autem vellet ire Achaiam, exhortati fratres, scripserunt discipulis ut susciperent eum. Qui cum venisset, contulit multum his qui crediderant.
   <font size="2">
    28
   </font>
   Vehementer enim Iudaeos revincebat publice, ostendens per Scripturas, esse Christum Iesum.
  </p>
  <p>
   <a name="19">
   </a>
   [19]
   <font size="2">
    1
   </font>
   Factum est autem cum Apollo esset Corinthi, ut Paulus peragratis superioribus partibus veniret Ephesum, et inveniret quosdam discipulos:
   <font size="2">
    2
   </font>
   dixitque ad eos: Si Spiritum Sanctum accepistis credentes? At illi dixerunt ad eum: Sed neque si Spiritus Sanctus est, audivimus.
   <font size="2">
    3
   </font>
   Ille vero ait: In quo ergo baptizati estis? Qui dixerunt: In Ioannis baptismate.
   <font size="2">
    4
   </font>
   Dixit autem Paulus: Ioannes baptizavit baptismo paenitentiae populum, dicens: In eum qui venturus esset post ipsum, ut crederent, hoc est, in Iesum.
   <font size="2">
    5
   </font>
   His auditis, baptizati sunt in nomine Domini Iesu.
   <font size="2">
    6
   </font>
   Et cum imposuisset illis manus Paulus, venit Spiritus Sanctus super eos, et loquebantur linguis, et prophetabant.
   <font size="2">
    7
   </font>
   Erant autem omnes viri fere duodecim.
  </p>
  <p>
   <font size="2">
    8
   </font>
   Introgressus autem synagogam, cum fiducia loquebatur per tres menses, disputans, et suadens de regno Dei.
   <font size="2">
    9
   </font>
   Cum autem quidam indurarentur, et non crederent, maledicentes viam Domini coram multitudine, discedens ab eis, segregavit discipulos, quotidie disputans in schola tyranni cuiusdam.
   <font size="2">
    10
   </font>
   Hoc autem factum est per biennium, ita ut omnes qui habitabant in Asia, audirent verbum Domini, Iudaei atque gentiles.
  </p>
  <p>
   <font size="2">
    11
   </font>
   Virtutesque non quaslibet faciebat Deus per manum Pauli:
   <font size="2">
    12
   </font>
   ita ut etiam super languidos deferrentur a corpore eius sudaria, et semicinctia, et recedebant ab eis languores, et spiritus nequam egrediebantur.
   <font size="2">
    13
   </font>
   Tentaverunt autem quidam et de circumeuntibus Iudaeis exorcistis, invocare super eos qui habebant spiritus malos, nomen Domini Iesu, dicentes: Adiuro vos per Iesum, quem Paulus praedicat.
   <font size="2">
    14
   </font>
   Erant autem quidam Iudaei Scevae principis sacerdotum septem filii, qui hoc faciebant.
   <font size="2">
    15
   </font>
   Respondens autem spiritus nequam dixit eis: Iesum novi, et Paulum scio: vos autem qui estis?
   <font size="2">
    16
   </font>
   Et insiliens in eos homo, in quo erat daemonium pessimum, et dominatus amborum, invaluit contra eos, ita ut nudi et vulnerati effugerent de domo illa.
   <font size="2">
    17
   </font>
   Hoc autem notum factum est omnibus Iudaeis, atque gentilibus, qui habitabant Ephesi: et cecidit timor super omnes illos, et magnificabatur nomen Domini Iesu.
   <font size="2">
    18
   </font>
   Multique credentium veniebant, confitentes et annuntiantes actus suos.
   <font size="2">
    19
   </font>
   Multi autem ex eis, qui fuerant curiosa sectati, contulerunt libros, et combusserunt coram omnibus: et computatis pretiis illorum, invenerunt pecuniam denariorum quinquaginta millium.
   <font size="2">
    20
   </font>
   Ita fortiter crescebat verbum Dei, et confirmabatur.
  </p>
  <p>
   <font size="2">
    21
   </font>
   His autem expletis, proposuit Paulus in Spiritu, transita Macedonia et Achaia, ire Ierosolymam, dicens: Quoniam postquam fuero ibi, oportet me et Romam videre.
   <font size="2">
    22
   </font>
   Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.
  </p>
  <p>
   <font size="2">
    23
   </font>
   Facta est autem illo tempore turbatio non minima de via Domini.
   <font size="2">
    24
   </font>
   Demetrius enim quidam nomine, argentarius, faciens aedes argenteas Dianae, praestabat artificibus non modicum quaestum:
   <font size="2">
    25
   </font>
   quos convocans, et eos qui huiusmodi erant opifices, dixit: Viri, scitis quia de hoc artificio est nobis acquisitio:
   <font size="2">
    26
   </font>
   et videtis, et auditis quia non solum Ephesi, sed pene totius Asiae, Paulus hic suadens avertit multam turbam, dicens: Quoniam non sunt dii, qui manibus fiunt.
   <font size="2">
    27
   </font>
   Non solum autem haec periclitabitur nobis pars in redargutionem venire, sed et magnae Dianae templum in nihilum reputabitur, sed et destrui incipiet maiestas eius, quam tota Asia, et orbis colit.
  </p>
  <p>
   <font size="2">
    28
   </font>
   His auditis, repleti sunt ira, et exclamaverunt dicentes: Magna Diana Ephesiorum.
   <font size="2">
    29
   </font>
   Et impleta est civitas confusione, et impetum fecerunt uno animo in theatrum, rapto Gaio, et Aristarcho Macedonibus, comitibus Pauli.
   <font size="2">
    30
   </font>
   Paulo autem volente intrare in populum, non permiserunt discipuli.
   <font size="2">
    31
   </font>
   Quidam autem et de Asiae principibus, qui erant amici eius, miserunt ad eum rogantes ne se daret in theatrum:
   <font size="2">
    32
   </font>
   alii autem aliud clamabant. Erat enim ecclesia confusa: et plures nesciebant qua ex causa convenissent.
  </p>
  <p>
   <font size="2">
    33
   </font>
   De turba autem detraxerunt Alexandrum, propellentibus eum Iudaeis. Alexander autem manu silentio postulato, volebat reddere rationem populo.
   <font size="2">
    34
   </font>
   Quem ut cognoverunt Iudaeum esse, vox facta una est omnium, quasi per horas duas clamantium: Magna Diana Ephesiorum.
   <font size="2">
    35
   </font>
   Et cum sedasset scriba turbas, dixit: Viri Ephesii, quis enim est hominum, qui nesciat Ephesiorum civitatem cultricem esse magnae Dianae, Iovisque prolis?
   <font size="2">
    36
   </font>
   Cum ergo his contradici non possit, oportet vos sedatos esse, et nihil temere agere.
   <font size="2">
    37
   </font>
   Adduxistis enim homines istos, neque sacrilegos, neque blasphemantes deam vestram.
   <font size="2">
    38
   </font>
   Quod si Demetrius, et qui cum eo sunt artifices, habent adversus aliquem causam, conventus forenses aguntur, et proconsules sunt, accusent invicem.
   <font size="2">
    39
   </font>
   Si quid autem alterius rei quaeritis, in legitima ecclesia poterit absolvi.
   <font size="2">
    40
   </font>
   Nam et periclitamur argui seditionis hodiernae: cum nullus obnoxius sit de quo possimus reddere rationem concursus istius. Et cum haec dixisset, dimisit ecclesiam.
  </p>
  <p>
   <a name="20">
   </a>
   [20]
   <font size="2">
    1
   </font>
   Postquam autem cessavit tumultus, vocatis Paulus discipulis, et exhortatus eos, valedixit, et profectus est ut iret in Macedoniam.
   <font size="2">
    2
   </font>
   Cum autem perambulasset partes illas, et exhortatus eos fuisset multo sermone, venit ad Graeciam:
   <font size="2">
    3
   </font>
   ubi cum fecisset menses tres, factae sunt illi insidiae a Iudaeis navigaturo in Syriam: habuitque consilium ut reverteretur per Macedoniam.
   <font size="2">
    4
   </font>
   Comitatus est autem eum Sopater Pyrrhi Beroeensis, Thessalonicensium vero Aristarchus, et Secundus, et Gaius Derbeus, et Timotheus: Asiani vero Tychicus et Trophimus.
   <font size="2">
    5
   </font>
   Hi cum praecessissent, sustinuerunt nos Troade:
   <font size="2">
    6
   </font>
   nos vero navigavimus post dies azymorum a Philippis, et venimus ad eos Troadem in diebus quinque, ubi demorati sumus diebus septem.
  </p>
  <p>
   <font size="2">
    7
   </font>
   Una autem sabbati cum convenissemus ad frangendum panem, Paulus disputabat cum eis profecturus in crastinum, protraxitque sermonem usque in mediam noctem.
   <font size="2">
    8
   </font>
   Erant autem lampades copiosae in coenaculo, ubi eramus congregati.
   <font size="2">
    9
   </font>
   Sedens autem quidam adolescens nomine Eutychus super fenestram, cum mergeretur somno gravi, disputante diu Paulo, ductus somno cecidit de tertio coenaculo deorsum, et sublatus est mortuus.
   <font size="2">
    10
   </font>
   Ad quem cum descendisset Paulus, incubuit super eum: et complexus dixit: Nolite turbari, anima enim ipsius in ipso est.
   <font size="2">
    11
   </font>
   Ascendens autem, frangensque panem, et gustans, satisque allocutus usque in lucem, sic profectus est.
   <font size="2">
    12
   </font>
   Adduxerunt autem puerum viventem, et consolati sunt non minime.
  </p>
  <p>
   <font size="2">
    13
   </font>
   Nos autem ascendentes navem, navigavimus in Asson, inde suscepturi Paulum: sic enim disposuerat ipse per terram iter facturus.
   <font size="2">
    14
   </font>
   Cum autem convenisset nos in Asson, assumpto eo, venimus Mitylenen.
   <font size="2">
    15
   </font>
   Et inde navigantes, sequenti die venimus contra Chium, et alia applicuimus Samum, et sequenti die venimus Miletum.
   <font size="2">
    16
   </font>
   Proposuerat enim Paulus transnavigare Ephesum, ne qua mora illi fieret in Asia. Festinabat enim, si possibile sibi esset, ut diem Pentecostes faceret Ierosolymis.
  </p>
  <p>
   <font size="2">
    17
   </font>
   A Mileto autem mittens Ephesum, vocavit maiores natu ecclesiae.
   <font size="2">
    18
   </font>
   Qui cum venissent ad eum, et simul essent, dixit eis: Vos scitis a prima die, qua ingressus sum in Asiam, qualiter vobiscum per omne tempus fuerim,
   <font size="2">
    19
   </font>
   serviens Domino cum omni humilitate, et lacrimis, et tentationibus, quae mihi acciderunt ex insidiis Iudaeorum:
   <font size="2">
    20
   </font>
   quomodo nihil subtraxerim utilium, quominus annuntiarem vobis, et docerem vos publice, et per domos,
   <font size="2">
    21
   </font>
   testificans Iudaeis, atque gentilibus in Deum paenitentiam, et fidem in Dominum nostrum Iesum Christum.
   <font size="2">
    22
   </font>
   Et nunc ecce alligatus ego spiritu, vado in Ierusalem: quae in ea ventura sint mihi, ignorans:
   <font size="2">
    23
   </font>
   nisi quod Spiritus Sanctus per omnes civitates mihi protestatur, dicens quoniam vincula et tribulationes Ierosolymis me manent.
   <font size="2">
    24
   </font>
   Sed nihil horum vereor: nec facio animam meam pretiosiorem quam me, dummodo consummem cursum meum, et ministerium verbi, quod accepi a Domino Iesu, testificari Evangelium gratiae Dei.
  </p>
  <p>
   <font size="2">
    25
   </font>
   Et nunc ecce ego scio quia amplius non videbitis faciem meam vos omnes, per quos transivi praedicans regnum Dei.
   <font size="2">
    26
   </font>
   Quapropter contestor vos hodierna die, quia mundus sum a sanguine omnium.
   <font size="2">
    27
   </font>
   Non enim subterfugi, quominus annuntiarem omne consilium Dei vobis.
   <font size="2">
    28
   </font>
   Attendite vobis, et universo gregi, in quo vos Spiritus Sanctus posuit episcopos regere ecclesiam Dei, quam acquisivit sanguine suo.
   <font size="2">
    29
   </font>
   Ego scio quoniam intrabunt post discessionem meam lupi rapaces in vos, non parcentes gregi.
   <font size="2">
    30
   </font>
   Et ex vobis ipsis exsurgent viri loquentes perversa, ut abducant discipulos post se.
   <font size="2">
    31
   </font>
   Propter quod vigilate memoria retinentes: quoniam per triennium nocte et die non cessavi, cum lacrimis monens unumquemque vestrum.
  </p>
  <p>
   <font size="2">
    32
   </font>
   Et nunc commendo vos Deo, et verbo gratiae ipsius, qui potens est aedificare, et dare haereditatem in sanctificatis omnibus.
   <font size="2">
    33
   </font>
   Argentum, et aurum, aut vestem nullius concupivi, sicut
   <font size="2">
    34
   </font>
   ipsi scitis: quoniam ad ea quae mihi opus erant, et his qui mecum sunt, ministraverunt manus istae.
   <font size="2">
    35
   </font>
   Omnia ostendi vobis, quoniam sic laborantes, oportet suscipere infirmos ac meminisse verbi Domini Iesu, quoniam ipse dixit: Beatius est magis dare, quam accipere.
  </p>
  <p>
   <font size="2">
    36
   </font>
   Et cum haec dixisset, positis genibus suis oravit cum omnibus illis.
   <font size="2">
    37
   </font>
   Magnus autem fletus factus est omnium: et procumbentes super collum Pauli, osculabantur eum,
   <font size="2">
    38
   </font>
   dolentes maxime in verbo, quod dixerat, quoniam amplius faciem eius non essent visuri. Et deducebant eum ad navem.
  </p>
  <p>
   <a name="21">
   </a>
   [21]
   <font size="2">
    1
   </font>
   Cum autem factum esset ut navigaremus abstracti ab eis, recto cursu venimus Coum, et sequenti die Rhodum, et inde Pataram.
   <font size="2">
    2
   </font>
   Et cum invenissemus navem transfretantem in Phoenicen, ascendentes navigavimus.
   <font size="2">
    3
   </font>
   Cum apparuissemus autem Cypro, relinquentes eam ad sinistram, navigavimus in Syriam, et venimus Tyrum: ibi enim navis expositura erat onus.
   <font size="2">
    4
   </font>
   Inventis autem discipulis, mansimus ibi diebus septem: qui Paulo dicebant per Spiritum ne ascenderet Ierosolymam.
   <font size="2">
    5
   </font>
   Et expletis diebus, profecti ibamus, deducentibus nos omnibus cum uxoribus et filiis usque foras civitatem: et positis genibus in littore, oravimus.
   <font size="2">
    6
   </font>
   Et cum valefecissemus invicem ascendimus navem: illi autem redierunt in sua.
   <font size="2">
    7
   </font>
   Nos vero navigatione expleta a Tyro descendimus Ptolemaidam: et salutatis fratribus, mansimus die una apud illos.
  </p>
  <p>
   <font size="2">
    8
   </font>
   Alia autem die profecti, venimus Caesaream. Et intrantes domum Philippi evangelistae, qui erat unus de septem, mansimus apud eum.
   <font size="2">
    9
   </font>
   Huic autem erant quatuor filiae virgines prophetantes.
   <font size="2">
    10
   </font>
   Et cum moraremur per dies aliquot, supervenit quidam a Iudaea propheta, nomine Agabus.
   <font size="2">
    11
   </font>
   Is cum venisset ad nos, tulit zonam Pauli: et alligans sibi pedes et manus, dixit: Haec dicit Spiritus Sanctus: Virum, cuius est zona haec, sic alligabunt in Ierusalem Iudaei, et tradent in manus gentium.
   <font size="2">
    12
   </font>
   Quod cum audissemus, rogabamus nos, et qui loci illius erant, ne ascenderet Ierosolymam.
   <font size="2">
    13
   </font>
   Tunc respondit Paulus, et dixit: Quid facitis flentes, et affligentes cor meum? Ego enim non solum alligari, sed et mori in Ierusalem paratus sum propter nomen Domini Iesu.
   <font size="2">
    14
   </font>
   Et cum ei suadere non possemus, quievimus, dicentes: Domini voluntas fiat.
  </p>
  <p>
   <font size="2">
    15
   </font>
   Post dies autem istos praeparati, ascendebamus in Ierusalem.
   <font size="2">
    16
   </font>
   Venerunt autem et ex discipulis a Caesarea nobiscum, adducentes secum apud quem hospitaremur Mnasonem quemdam Cyprium, antiquum discipulum.
  </p>
  <p>
   <font size="2">
    17
   </font>
   Et cum venissemus Ierosolymam, libenter exceperunt nos fratres.
   <font size="2">
    18
   </font>
   Sequenti autem die introibat Paulus nobiscum ad Iacobum, omnesque collecti sunt seniores.
   <font size="2">
    19
   </font>
   Quos cum salutasset, narrabat per singula quae Deus fecisset in gentibus per ministerium ipsius.
   <font size="2">
    20
   </font>
   At illi cum audissent, magnificabant Deum, dixeruntque ei: Vides frater, quot millia sunt in Iudaeis qui crediderunt, et omnes aemulatores sunt legis.
   <font size="2">
    21
   </font>
   Audierunt autem de te quia discessionem doceas a Moyse eorum, qui per gentes sunt, Iudaeorum: dicens non debere eos circumcidere filios suos, neque secundum consuetudinem ingredi.
   <font size="2">
    22
   </font>
   Quid ergo est? utique oportet convenire multitudinem: audient enim te supervenisse.
   <font size="2">
    23
   </font>
   Hoc ergo fac quod tibi dicimus: Sunt nobis viri quatuor, votum habentes super se.
   <font size="2">
    24
   </font>
   His assumptis, sanctifica te cum illis: et impende in illis ut radant capita: et scient omnes quia quae de te audierunt, falsa sunt, sed ambulas et ipse custodiens legem.
   <font size="2">
    25
   </font>
   De his autem qui crediderunt ex gentibus, nos scripsimus iudicantes ut abstineant se ab idolis immolato, et sanguine, et suffocato, et fornicatione.
   <font size="2">
    26
   </font>
   Tunc Paulus, assumptis viris, postera die purificatus cum illis intravit in templum, annuntians expletionem dierum purificationis, donec offerretur pro unoquoque eorum oblatio.
  </p>
  <p>
   <font size="2">
    27
   </font>
   Dum autem septem dies consummarentur, hi qui de Asia erant Iudaei, cum vidissent eum in templo, concitaverunt omnem populum, et iniecerunt ei manus, clamantes:
   <font size="2">
    28
   </font>
   Viri Israelitae, adiuvate: hic est homo qui adversus populum, et legem, et locum hunc, omnes ubique docens, insuper et gentiles induxit in templum, et violavit sanctum locum istum.
   <font size="2">
    29
   </font>
   Viderant enim Trophimum Ephesium in civitate cum ipso, quem aestimaverunt quoniam in templum introduxisset Paulus.
   <font size="2">
    30
   </font>
   Commotaque est civitas tota, et facta est concursio populi. Et apprehendentes Paulum, trahebant eum extra templum: et statim clausae sunt ianuae.
   <font size="2">
    31
   </font>
   Quaerentibus autem eum occidere, nuntiatum est tribuno cohortis quia tota confunditur Ierusalem.
   <font size="2">
    32
   </font>
   Qui statim, assumptis militibus et centurionibus, decurrit ad illos. Qui cum vidissent tribunum, et milites, cessaverunt percutere Paulum.
   <font size="2">
    33
   </font>
   Tunc accedens tribunus apprehendit eum, et iussit eum alligari catenis duabus: et interrogabat quis esset, et quid fecisset.
   <font size="2">
    34
   </font>
   Alii autem aliud clamabant in turba. Et cum non posset certum cognoscere prae tumultu, iussit duci eum in castra.
   <font size="2">
    35
   </font>
   Et cum venisset ad gradus, contigit ut portaretur a militibus propter vim populi.
   <font size="2">
    36
   </font>
   Sequebatur enim multitudo populi, clamans: Tolle eum.
  </p>
  <p>
   <font size="2">
    37
   </font>
   Et cum coepisset induci in castra Paulus, dicit tribuno: Si licet mihi loqui aliquid ad te? Qui dixit: Graece nosti?
   <font size="2">
    38
   </font>
   Nonne tu es Aegyptius, qui ante hos dies tumultum concitasti, et eduxisti in desertum quatuor millia virorum sicariorum?
   <font size="2">
    39
   </font>
   Et dixit ad eum Paulus: Ego homo sum quidem Iudaeus a Tarso Ciliciae, non ignotae civitatis municeps. Rogo autem te, permitte mihi loqui ad populum.
   <font size="2">
    40
   </font>
   Et cum ille permisisset, Paulus stans in gradibus annuit manu ad plebem, et magno silentio facto, allocutus est lingua hebraea, dicens:
  </p>
  <p>
   <a name="22">
   </a>
   [22]
   <font size="2">
    1
   </font>
   Viri fratres, et patres, audite quam ad vos nunc reddo rationem.
   <font size="2">
    2
   </font>
   Cum audissent autem quia hebraea lingua loqueretur ad illos, magis praestiterunt silentium.
   <font size="2">
    3
   </font>
   Et dicit: Ego sum vir Iudaeus, natus in Tarso Ciliciae, nutritus autem in ista civitate, secus pedes Gamaliel eruditus iuxta veritatem paternae legis, aemulator legis, sicut et vos omnes estis hodie:
   <font size="2">
    4
   </font>
   qui hanc viam persecutus sum usque ad mortem, alligans et tradens in custodias viros ac mulieres,
   <font size="2">
    5
   </font>
   sicut princeps sacerdotum mihi testimonium reddit, et omnes maiores natu, a quibus et epistolas accipiens, ad fratres Damascum pergebam, ut adducerem inde vinctos in Ierusalem ut punirentur.
  </p>
  <p>
   <font size="2">
    6
   </font>
   Factum est autem, eunte me, et appropinquante Damasco media die, subito de caelo circumfulsit me lux copiosa:
   <font size="2">
    7
   </font>
   et decidens in terram, audivi vocem dicentem mihi: Saule, Saule, quid me persequeris?
   <font size="2">
    8
   </font>
   Ego autem respondi: Quis es, Domine? Dixitque ad me: Ego sum Iesus Nazarenus, quem tu persequeris.
   <font size="2">
    9
   </font>
   Et qui mecum erant, lumen quidem viderunt, vocem autem non audierunt eius qui loquebatur mecum.
   <font size="2">
    10
   </font>
   Et dixi: Quid faciam, Domine? Dominus autem dixit ad me: Surgens vade Damascum: et ibi tibi dicetur de omnibus quae te oporteat facere.
   <font size="2">
    11
   </font>
   Et cum non viderem prae claritate luminis illius, ad manum deductus a comitibus, veni Damascum.
  </p>
  <p>
   <font size="2">
    12
   </font>
   Ananias autem quidam, vir secundum legem testimonium habens ab omnibus cohabitantibus Iudaeis,
   <font size="2">
    13
   </font>
   veniens ad me, et astans dixit mihi: Saule frater respice. Et ego eadem hora respexi in eum.
   <font size="2">
    14
   </font>
   At ille dixit: Deus patrum nostrorum praeordinavit te, ut cognosceres voluntatem eius, et videres iustum, et audires vocem ex ore eius:
   <font size="2">
    15
   </font>
   quia eris testis illius ad omnes homines eorum quae vidisti et audisti.
   <font size="2">
    16
   </font>
   Et nunc quid moraris? Exsurge, et baptizare, et ablue peccata tua, invocato nomine ipsius.
  </p>
  <p>
   <font size="2">
    17
   </font>
   Factum est autem revertenti mihi in Ierusalem, et oranti in templo, fieri me in stupore mentis,
   <font size="2">
    18
   </font>
   et videre illum dicentem mihi: Festina, et exi velociter ex Ierusalem: quoniam non recipient testimonium tuum de me.
   <font size="2">
    19
   </font>
   Et ego dixi: Domine ipsi sciunt quia ego eram concludens in carcerem, et caedans per synagogas eos qui credebant in te:
   <font size="2">
    20
   </font>
   et cum funderetur sanguis Stephani testis tui, ego astabam, et consentiebam, et custodiebam vestimenta interficientium illum.
   <font size="2">
    21
   </font>
   Et dixit ad me: Vade quoniam ego in nationes longe mittam te.
  </p>
  <p>
   <font size="2">
    22
   </font>
   Audiebant autem eum usque ad hoc verbum, et levaverunt vocem suam dicentes: Tolle de terra huiusmodi: non enim fas est eum vivere.
   <font size="2">
    23
   </font>
   Vociferantibus autem eis, et proiicientibus vestimenta sua, et pulverem iactantibus in aerem,
   <font size="2">
    24
   </font>
   iussit tribunus induci eum in castra, et flagellis caedi, et torqueri eum, ut sciret propter quam causam sic acclamarent ei.
  </p>
  <p>
   <font size="2">
    25
   </font>
   Et cum astrinxissent eum loris, dicit astanti sibi centurioni Paulus: Si hominem Romanum, et indemnatum licet vobis flagellare?
   <font size="2">
    26
   </font>
   Quo audito, centurio accessit ad tribunum, et nuntiavit ei, dicens: Quid acturus es? hic enim homo civis Romanus est.
   <font size="2">
    27
   </font>
   Accedens autem tribunus, dixit illi: Dic mihi si tu Romanus es? At ille dixit: Etiam.
   <font size="2">
    28
   </font>
   Et respondit tribunus: Ego multa summa civilitatem hanc consecutus sum. Et Paulus ait: Ego autem et natus sum.
   <font size="2">
    29
   </font>
   Protinus ergo discesserunt ab illo qui eum torturi erant. Tribunus quoque timuit postquam rescivit, quia civis Romanus esset, et quia alligasset eum.
  </p>
  <p>
   <font size="2">
    30
   </font>
   Postera autem die volens scire diligentius qua ex causa accusaretur a Iudaeis, solvit eum, et iussit sacerdotes convenire, et omne concilium, et producens Paulum, statuit inter illos.
  </p>
  <p>
   <a name="23">
   </a>
   [23]
   <font size="2">
    1
   </font>
   Intendens autem in concilium Paulus ait: Viri fratres, ego omni conscientia bona conversatus sum ante Deum usque in hodiernum diem.
   <font size="2">
    2
   </font>
   Princeps autem sacerdotum Ananias praecepit astantibus sibi percutere os eius.
   <font size="2">
    3
   </font>
   Tunc Paulus dixit ad eum: Percutiet te Deus, paries dealbate. Et tu sedens iudicas me secundum legem, et contra legem iubes me percuti?
   <font size="2">
    4
   </font>
   Et qui astabant dixerunt: Summum sacerdotem Dei maledicis.
   <font size="2">
    5
   </font>
   Dixit autem Paulus: Nesciebam fratres quia princeps est sacerdotum. Scriptum est enim: Principem populi tui non maledices.
   <font size="2">
    6
   </font>
   Sciens autem Paulus quia una pars esset sadducaeorum, et altera pharisaeorum, exclamavit in concilio: Viri fratres, ego pharisaeus sum, filius pharisaeorum, de spe et resurrectione mortuorum ego iudicor.
   <font size="2">
    7
   </font>
   Et cum haec dixisset, facta est dissensio inter pharisaeos et sadducaeos, et soluta est multitudo.
   <font size="2">
    8
   </font>
   Sadducaei enim dicunt, non esse resurrectionem, neque angelum, neque spiritum: pharisaei autem utraque confitentur.
   <font size="2">
    9
   </font>
   Factus est autem clamor magnus. Et surgentes quidam pharisaeorum, pugnabant, dicentes: Nihil mali invenimus in homine isto: quid si spiritus locutus est ei, aut angelus?
   <font size="2">
    10
   </font>
   Et cum magna dissensio facta esset, timens tribunus ne discerperetur Paulus ab ipsis, iussit milities descendere, et rapere eum de medio eorum, ac deducere eum in castra.
   <font size="2">
    11
   </font>
   Sequenti autem nocte assistens ei Dominus, ait: Constans esto: sicut enim testificatus es de me in Ierusalem, sic te oportet et Romae testificari.
  </p>
  <p>
   <font size="2">
    12
   </font>
   Facta autem die collegerunt se quidam ex Iudaeis, et devoverunt se dicentes, neque manducaturos, neque bibaturos donec occiderent Paulum.
   <font size="2">
    13
   </font>
   Erant autem plus quam quadraginta viri, qui hanc coniurationem fecerant:
   <font size="2">
    14
   </font>
   qui accesserunt ad principes sacerdotum et seniores, et dixerunt: Devotione devovimus nos nihil gustaturos, donec occidamus Paulum.
   <font size="2">
    15
   </font>
   Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo. Nos vero prius quam appropiet, parati sumus interficere illum.
  </p>
  <p>
   <font size="2">
    16
   </font>
   Quod cum audisset filius sororis Pauli insidias, venit, et intravit in castra, nuntiavitque Paulo.
   <font size="2">
    17
   </font>
   Vocans autem Paulus ad se unum ex centurionibus, ait: Adolescentem hunc perduc ad tribunum, habet enim aliquid indicare illi.
   <font size="2">
    18
   </font>
   Et ille quidem assumens eum duxit ad tribunum, et ait: Vinctus Paulus rogavit me hunc adolescentem perducere ad te, habentem aliquid loqui tibi.
   <font size="2">
    19
   </font>
   Apprehendens autem tribunus manum illius, secessit cum eo seorsum, et interrogavit illum: Quid est quod habes indicare mihi?
   <font size="2">
    20
   </font>
   Ille autem dixit: Iudaeis convenit rogare te ut crastina die producas Paulum in concilium, quasi aliquid certius inquisituri sint de illo:
   <font size="2">
    21
   </font>
   tu vero ne credideris illis, insidiantur enim ei ex eis viri amplius quam quadraginta, qui se devoverunt non manducare, neque bibere donec interficiant eum: et nunc parati sunt, exspectantes promissum tuum.
  </p>
  <p>
   <font size="2">
    22
   </font>
   Tribunus igitur dimisit adolescentem, praecipiens ne cui loqueretur quoniam haec nota sibi fecisset.
   <font size="2">
    23
   </font>
   Et vocatis duobus centurionibus, dixit illis: Parate milites ducentos ut eant usque Caesaream, et equites septuaginta, et lancearios ducentos a tertia hora noctis,
   <font size="2">
    24
   </font>
   et iumenta praeparate ut imponentes Paulum, salvum perducerent ad Felicem praesidem.
   <font size="2">
    25
   </font>
   (Timuit enim ne forte raperent eum Iudaei, et occiderent, et ipse postea calumniam sustineret, tamquam accepturus pecuniam.)
  </p>
  <p>
   <font size="2">
    26
   </font>
   Scribens epistolam continentem haec: Claudius Lysias optimo praesidi, Felici salutem.
   <font size="2">
    27
   </font>
   Virum hunc comprehensum a Iudaeis, et incipientem interfici ab eis, superveniens cum exercitu eripui, cognito quia Romanus est.
   <font size="2">
    28
   </font>
   Volensque scire causam quam obiiciebant illi, deduxi eum in concilium eorum.
   <font size="2">
    29
   </font>
   Quem inveni accusari de quaestionibus legis ipsorum, nihil vero dignum morte aut vinculis habentem criminis.
   <font size="2">
    30
   </font>
   Et cum mihi perlatum esset de insidiis quas paraverant illi, misi eum ad te denuntians: et accusatoribus ut dicant apud te. Vale.
  </p>
  <p>
   <font size="2">
    31
   </font>
   Milites ergo secundum praeceptum sibi, assumentes Paulum, duxerunt per noctem in Antipatridem.
   <font size="2">
    32
   </font>
   Et postera die dimissis equitibus ut cum eo irent, reversi sunt ad castra.
   <font size="2">
    33
   </font>
   Qui cum venissent Caesaream, et tradidissent epistolam praesidi, statuerunt ante illum et Paulum.
   <font size="2">
    34
   </font>
   Cum legisset autem, et interrogasset de qua provincia esset: et cognoscens quia de Cilicia:
   <font size="2">
    35
   </font>
   Audiam te, inquit, cum accusatores tui venerint. Iussitque in praetorio Herodis custodiri eum.
  </p>
  <p>
   <a name="24">
   </a>
   [24]
   <font size="2">
    1
   </font>
   Post quinque autem dies descendit princeps sacerdotum, Ananias, cum senioribus quibusdam, et Tertullo quodam oratore, qui adierunt praesidem adversus Paulum.
   <font size="2">
    2
   </font>
   Et citato Paulo coepit accusare Tertullus, dicens: Cum in multa pace agamus per te, et multa corrigantur per tuam providentiam,
   <font size="2">
    3
   </font>
   semper et ubique suscipimus, optime Felix, cum omni gratiarum actione.
   <font size="2">
    4
   </font>
   Ne diutius autem te protraham, oro, breviter audias nos pro tua clementia.
   <font size="2">
    5
   </font>
   Invenimus hunc hominem pestiferum, et concitantem seditiones omnibus Iudaeis in universo orbe, et auctorem seditionis sectae Nazarenorum:
   <font size="2">
    6
   </font>
   qui etiam templum violare conatus est, quem et apprehensum voluimus secundum legem nostram iudicare.
   <font size="2">
    7
   </font>
   Superveniens autem tribunus Lysias, cum vi magna eripuit eum de manibus nostris,
   <font size="2">
    8
   </font>
   iubens accusatores eius ad te venire: a quo poteris ipse iudicans, de omnibus istis cognoscere, de quibus nos accusamus eum.
   <font size="2">
    9
   </font>
   Adiecerunt autem et Iudaei, dicentes haec ita se habere.
  </p>
  <p>
   <font size="2">
    10
   </font>
   Respondit autem Paulus (annuente sibi praeside dicere): Ex multis annis te esse iudicem genti huic sciens, bono animo pro me satisfaciam.
   <font size="2">
    11
   </font>
   Potes enim cognoscere quia non plus sunt mihi dies quam duodecim, ex quo ascendi adorare in Ierusalem:
   <font size="2">
    12
   </font>
   et neque in templo invenerunt me cum aliquo disputantem, aut concursum facientem turbae, neque in synagogis, neque in civitate:
   <font size="2">
    13
   </font>
   neque probare possunt tibi de quibus nunc me accusant.
   <font size="2">
    14
   </font>
   Confiteor autem hoc tibi, quod secundum sectam, quam dicunt haeresim, sic deservio Patri, et Deo meo, credens omnibus quae in lege et prophetis scripta sunt:
   <font size="2">
    15
   </font>
   spem habens in Deum, quam et hi ipsi exspectant, resurrectionem futuram iustorum et iniquorum.
   <font size="2">
    16
   </font>
   In hoc et ipse studeo sine offendiculo conscientiam habere ad Deum, et ad homines semper.
   <font size="2">
    17
   </font>
   Post annos autem plures eleemosynas facturus in gentem meam, veni, et oblationes, et vota,
   <font size="2">
    18
   </font>
   in quibus invenerunt me purificatum in templo: non cum turba, neque cum tumultu.
   <font size="2">
    19
   </font>
   Quidam autem ex Asia Iudaei, quos oportebat apud te praesto esse, et accusare si quid haberent adversum me:
   <font size="2">
    20
   </font>
   aut hi ipsi dicant si quid invenerunt in me iniquitatis cum stem in concilio,
   <font size="2">
    21
   </font>
   nisi de una hac solummodo voce, qua clamavi inter eos stans: Quoniam de resurrectione mortuorum ego iudicor hodie a vobis.
  </p>
  <p>
   <font size="2">
    22
   </font>
   Distulit autem illos Felix, certissime sciens de via hac, dicens: Cum tribunus Lysias descenderit, audiam vos.
   <font size="2">
    23
   </font>
   Iussitque centurioni custodire eum, et habere requiem, nec quemquam de suis prohibere ministrare ei.
   <font size="2">
    24
   </font>
   Post aliquot autem dies veniens Felix cum Drusilla uxore sua, quae erat Iudaea, vocavit Paulum, et audivit ab eo fidem, quae est in Christum Iesum.
   <font size="2">
    25
   </font>
   Disputante autem illo de iustitia, et castitate, et de iudicio futuro, tremefactus Felix, respondit: Quod nunc attinet, vade: tempore autem opportuno accersam te:
   <font size="2">
    26
   </font>
   simul et sperans, quod pecunia ei daretur a Paulo, propter quod et frequenter accersens eum, loquebatur cum eo.
   <font size="2">
    27
   </font>
  </p>
  <p>
   Biennio autem expleto, accepit successorem Felix Portium Festum. Volens autem gratiam praestare Iudaeis Felix, reliquit Paulum vinctum.
  </p>
  <p>
   <a name="25">
   </a>
   [25]
   <font size="2">
    1
   </font>
   Festus ergo cum venisset in provinciam, post triduum ascendit Ierosolymam a Caesarea.
   <font size="2">
    2
   </font>
   Adieruntque eum principes sacerdotum, et primi Iudaeorum adversus Paulum: et rogabant eum,
   <font size="2">
    3
   </font>
   postulantes gratiam adversus eum, ut iuberet perduci eum in Ierusalem, insidias tendentes ut interficerent eum in via.
   <font size="2">
    4
   </font>
   Festus autem respondit servari Paulum in Caesarea: se autem maturius profecturum.
   <font size="2">
    5
   </font>
   Qui ergo in vobis, ait, potentes sunt, descendentes simul, si quod est in viro crimen, accusent eum.
   <font size="2">
    6
   </font>
   Demoratus autem inter eos dies non amplius quam octo, aut decem, descendit Caesaream, et altera die sedit pro tribunali, et iussit Paulum adduci.
   <font size="2">
    7
   </font>
   Qui cum perductus esset, circumsteterunt eum, qui ab Ierosolyma descenderant Iudaei, multas et graves causas obiicientes, quas non poterant probare.
   <font size="2">
    8
   </font>
   Paulo rationem reddente: Quoniam neque in legem Iudaeorum, neque in templum, neque in Caesarem quidquam peccavi.
   <font size="2">
    9
   </font>
   Festus autem volens gratiam praestare Iudaeis, respondens Paulo, dixit: Vis Ierosolymam ascendere, et ibi de his iudicari apud me?
   <font size="2">
    10
   </font>
   Dixit autem Paulus: Ad tribunal Caesaris sto, ibi me oportet iudicari: Iudaeis non nocui, sicut tu melius nosti.
   <font size="2">
    11
   </font>
   Si enim nocui, aut dignum morte aliquid feci, non recuso mori: si vero nihil est eorum quae hi accusant me, nemo potest me illis donare. Caesarem appello.
   <font size="2">
    12
   </font>
   Tunc Festus cum concilio locutus, respondit: Caesarem appellasti? ad Caesarem ibis.
  </p>
  <p>
   <font size="2">
    13
   </font>
   Et cum dies aliquot transacti essent, Agrippa rex et Bernice descenderunt Caesaream ad salutandum Festum.
   <font size="2">
    14
   </font>
   Et cum dies plures ibi demorarentur, Festus regi indicavit de Paulo, dicens: Vir quidam est derelictus a Felice vinctus,
   <font size="2">
    15
   </font>
   de quo cum essem Ierosolymis, adierunt me principes sacerdotum, et seniores Iudaeorum, postulantes adversus illum damnationem.
   <font size="2">
    16
   </font>
   Ad quos respondi: Quia non est Romanis consuetudo damnare aliquem hominem prius quam is qui accusatur praesentes habeat accusatores, locumque defendendi accipiat ad abluenda crimina.
   <font size="2">
    17
   </font>
   Cum ergo huc convenissent sine ulla dilatione, sequenti die sedens pro tribunali, iussi adduci virum.
   <font size="2">
    18
   </font>
   De quo, cum stetissent accusatores, nullam causam deferebant, de quibus ego suspicabar malum.
   <font size="2">
    19
   </font>
   Quaestiones vero quasdam de sua superstitione habebant adversus eum, et de quodam Iesu defuncto, quem affirmabat Paulus vivere.
   <font size="2">
    20
   </font>
   Haesitans autem ego de huiusmodi quaestione, dicebam si vellet ire Ierosolymam, et ibi iudicari de istis.
   <font size="2">
    21
   </font>
   Paulo autem appellante ut servaretur ad Augusti cognitionem, iussi servari eum, donec mittam eum ad Caesarem.
   <font size="2">
    22
   </font>
   Agrippa autem dixit ad Festum: Volebam et ipse hominem audire. Cras, inquit, audies eum.
  </p>
  <p>
   <font size="2">
    23
   </font>
   Altera autem die cum venisset Agrippa, et Bernice cum multa ambitione, et introissent in auditorium cum tribunis, et viris principalibus civitatis, iubente Festo, adductus est Paulus.
   <font size="2">
    24
   </font>
   Et dicit Festus: Agrippa rex, et omnes qui simul adestis nobiscum viri, videtis hunc de quo omnis multitudo Iudaeorum interpellavit me Ierosolymis, petentes et acclamantes non oportere eum vivere amplius.
   <font size="2">
    25
   </font>
   Ego vere comperi nihil dignum morte eum admisisse. Ipso autem hoc appellante ad Augustum, iudicavi mittere.
   <font size="2">
    26
   </font>
   De quo quid certum scribam domino, non habeo. Propter quod produxi eum ad vos, et maxime ad te, rex Agrippa, ut interrogatione facta habeam quid scribam.
   <font size="2">
    27
   </font>
   Sine ratione enim mihi videtur mittere vinctum, et causas eius non significare.
  </p>
  <p>
   <a name="26">
   </a>
   [26]
   <font size="2">
    1
   </font>
   Agrippa vero ad Paulum ait: Permittitur tibi loqui pro temetipso. Tunc Paulus extenta manu coepit rationem reddere.
   <font size="2">
    2
   </font>
   De omnibus quibus accusor a Iudaeis, rex Agrippa, aestimo me beatum apud te cum sim defensurus me hodie,
   <font size="2">
    3
   </font>
   maxime te sciente omnia, et quae apud Iudaeos sunt consuetudines, et quaestiones: propter quod obsecro patienter me audias.
   <font size="2">
    4
   </font>
   Et quidem vitam meam a iuventute, quae ab initio fuit in gente mea in Ierosolymis, noverunt omnes Iudaei:
   <font size="2">
    5
   </font>
   praescientes me ab initio (si velint testimonium perhibere) quoniam secundum certissimam sectam nostrae religionis vixi pharisaeus.
   <font size="2">
    6
   </font>
   Et nunc in spe, quae ad patres nostros repromissionis facta est a Deo, sto iudicio subiectus:
   <font size="2">
    7
   </font>
   in quam duodecim tribus nostrae nocte ac die deservientes, sperant devenire. De qua spe accusor a Iudaeis, rex.
   <font size="2">
    8
   </font>
   Quid incredibile iudicatur apud vos, si Deus mortuos suscitat?
  </p>
  <p>
   <font size="2">
    9
   </font>
   Et ego quidem existimaveram me adversus nomen Iesu Nazareni debere multa contraria agere,
   <font size="2">
    10
   </font>
   quod et feci Ierosolymis, et multos sanctorum ego in carceribus inclusi, a principibus sacerdotum potestate accepta: et cum occiderentur, detuli sententiam.
   <font size="2">
    11
   </font>
   Et per omnes synagogas frequenter puniens eos, compellebam blasphemare: et amplius insaniens in eos, persequebar usque in exteras civitates.
  </p>
  <p>
   <font size="2">
    12
   </font>
   In quibus dum irem Damascum cum potestate et permissu principum sacerdotum,
   <font size="2">
    13
   </font>
   die media in via, vidi, rex, de caelo supra splendorem solis circumfulsisse me lumen, et eos qui mecum simul erant.
   <font size="2">
    14
   </font>
   Omnesque nos cum decidissemus in terram, audivi vocem loquentem mihi hebraica lingua: Saule, Saule, quid me persequeris? durum est tibi contra stimulum calcitrare.
   <font size="2">
    15
   </font>
   Ego autem dixi: Quis es, Domine? Dominus autem dixit: Ego sum Iesus, quem tu persequeris.
   <font size="2">
    16
   </font>
   Sed exsurge, et sta super pedes tuos: ad hoc enim apparui tibi, ut constituam te ministrum, et testem eorum, quae vidisti, et eorum quibus apparebo tibi,
   <font size="2">
    17
   </font>
   eripiens te de populo, et gentibus, in quas nunc ego mitto te,
   <font size="2">
    18
   </font>
   aperire oculos eorum, ut convertantur a tenebris ad lucem, et de potestate Satanae ad Deum, ut accipiant remissionem peccatorum, et sortem inter sanctos per fidem, quae est in me.
  </p>
  <p>
   <font size="2">
    19
   </font>
   Unde rex Agrippa, non fui incredulus caelesti visioni;
   <font size="2">
    20
   </font>
   sed his qui sunt Damasci primum, et Ierosolymis, et in omnem regionem Iudaeae, et gentibus annuntiabam, ut paenitentiam agerent, et converterentur ad Deum, digna paenitentiae opera facientes.
   <font size="2">
    21
   </font>
   Hac ex causa me Iudaei, cum essem in templo, comprehensum tentabant interficere.
   <font size="2">
    22
   </font>
   Auxilio autem adiutus Dei usque in hodiernum diem sto, testificans minori, atque maiori, nihil extra dicens quam ea quae prophetae locuti sunt futura esse, et Moyses,
   <font size="2">
    23
   </font>
   si passibilis Christus, si primus ex resurrectione mortuorum, lumen annuntiaturus est populo et gentibus.
  </p>
  <p>
   <font size="2">
    24
   </font>
   Haec loquente eo, et rationem reddente, Festus magna voce dixit: Insanis Paule: multae te litterae ad insaniam convertunt.
   <font size="2">
    25
   </font>
   Et Paulus: Non insanio, inquit, optime Feste, sed veritatis et sobrietatis verba loquor.
   <font size="2">
    26
   </font>
   Scit enim de his rex, ad quem et constanter loquor: latere enim eum nihil horum arbitror. Neque enim in angulo quidquam horum gestum est.
   <font size="2">
    27
   </font>
   Credis rex Agrippa prophetis? Scio quia credis.
   <font size="2">
    28
   </font>
   Agrippa autem ad Paulum: In modico suades me christianum fieri.
   <font size="2">
    29
   </font>
   Et Paulus: Opto apud Deum, et in modico, et in magno, non tantum te, sed etiam omnes qui audiunt, hodie fieri tales, qualis et ego sum, exceptis vinculis his.
  </p>
  <p>
   <font size="2">
    30
   </font>
   Et exsurrexit rex, et praeses, et Bernice, et qui assidebant eis.
   <font size="2">
    31
   </font>
   Et cum secessissent, loquebantur ad invicem, dicentes: Quia nihil morte, aut vinculis dignum quid fecit homo iste.
   <font size="2">
    32
   </font>
   Agrippa autem Festo dixit: Dimitti poterat homo hic, si non appellasset Caesarem.
  </p>
  <p>
   <a name="27">
   </a>
   [27]
   <font size="2">
    1
   </font>
   Ut autem iudicatum est navigare eum in Italiam, et tradi Paulum cum reliquis custodiis centurioni nomine Iulio cohortis Augustae,
   <font size="2">
    2
   </font>
   ascendentes navem Adrumetinam, incipientes navigare circa Asiae loca, sustulimus, perseverante nobiscum Aristarcho Macedone Thessalonicensi.
   <font size="2">
    3
   </font>
   Sequenti autem die devenimus Sidonem. Humane autem tractans Iulius Paulum, permisit ad amicos ire, et curam sui agere.
   <font size="2">
    4
   </font>
   Et inde cum sustulissemus, subnavigavimus Cyprum, propterea quod essent venti contrarii.
   <font size="2">
    5
   </font>
   Et pelagus Ciliciae et Pamphyliae navigantes, venimus Lystram, quae est Lyciae:
   <font size="2">
    6
   </font>
   et ibi inveniens centurio navem Alexandrinam navigantem in Italiam, transposuit nos in eam.
   <font size="2">
    7
   </font>
   Et cum multis diebus tarde navigaremus, et vix devenissemus contra Gnidum, prohibente nos vento, adnavigavimus Cretae iuxta Salmonem:
   <font size="2">
    8
   </font>
   et vix iuxta navigantes, venimus in locum quemdam qui vocatur Boniportus, cui iuxta erat civitas Thalassa.
   <font size="2">
    9
   </font>
   Multo autem tempore peracto, et cum iam non esset tuta navigatio, eo quod et ieiunium iam praeteriisset, consolabatur eos Paulus,
   <font size="2">
    10
   </font>
   dicens eis: Viri, video quoniam cum iniuria et multo damno non solum oneris, et navis, sed etiam animarum nostrarum incipit esse navigatio.
   <font size="2">
    11
   </font>
   Centurio autem gubernatori et nauclero magis credebat, quam his quae a Paulo dicebantur.
   <font size="2">
    12
   </font>
   Et cum aptus portus non esset ad hiemandum, plurimi statuerunt consilium navigare inde, si quomodo possent, devenientes Phoenicen, hiemare, portum Cretae respicientem ad Africum et ad Corum.
  </p>
  <p>
   <font size="2">
    13
   </font>
   Aspirante autem austro, aestimantes propositum se tenere, cum sustulissent de Asson, legebant Cretam.
   <font size="2">
    14
   </font>
   Non post multum autem misit se contra ipsam ventus typhonicus, qui vocatur Euroaquilo.
   <font size="2">
    15
   </font>
   Cumque arrepta esset navis, et non posset conari in ventum, data nave flatibus, ferebamur.
  </p>
  <p>
   <font size="2">
    16
   </font>
   In insulam autem quamdam decurrentes, quae vocatur Cauda, potuimus vix obtinere scapham.
   <font size="2">
    17
   </font>
   Qua sublata, adiutoriis utebantur, accingentes navem, timentes ne in Syrtim inciderent, summisso vase sic ferebantur.
   <font size="2">
    18
   </font>
   Valida autem nobis tempestate iactatis, sequenti die iactum fecerunt:
   <font size="2">
    19
   </font>
   et tertia die suis manibus armamenta navis proiecerunt.
   <font size="2">
    20
   </font>
   Neque autem sole, neque sideribus apparentibus per plures dies, et tempestate non exigua imminente, iam ablata erat spes omnis salutis nostrae.
  </p>
  <p>
   <font size="2">
    21
   </font>
   Et cum multa ieiunatio fuisset, tunc stans Paulus in medio eorum, dixit: Oportebat quidem, o viri, audito me, non tollere a Creta, lucrique facere iniuriam hanc et iacturam.
   <font size="2">
    22
   </font>
   Et nunc suadeo vobis bono animo esse: amissio enim nullius animae erit ex vobis, praeterquam navis.
   <font size="2">
    23
   </font>
   Astitit enim mihi hac nocte angelus Dei, cuius sum ego, et cui deservio,
   <font size="2">
    24
   </font>
   dicens: Ne timeas Paule, Caesari te oportet assistere: et ecce donavit tibi Deus omnes qui navigant tecum.
   <font size="2">
    25
   </font>
   Propter quod bono animo estote viri: credo enim Deo, quia sic erit, quemadmodum dictum est mihi.
   <font size="2">
    26
   </font>
   In insulam autem quamdam oportet nos devenire.
  </p>
  <p>
   <font size="2">
    27
   </font>
   Sed posteaquam quartadecima nox supervenit, navigantibus nobis in Adria circa mediam noctem, suspicabantur nautae apparere sibi aliquam regionem.
   <font size="2">
    28
   </font>
   Qui et summittentes bolidem, invenerunt passus viginti: et pusillum inde separati, invenerunt passus quindecim.
   <font size="2">
    29
   </font>
   Timentes autem ne in aspera loca incideremus, de puppi mittentes anchoras quatuor, optabant diem fieri.
   <font size="2">
    30
   </font>
   Nautis vero quaerentibus fugere de navi, cum misissent scapham in mare, sub obtentu quasi inciperent a prora anchoras extendere,
   <font size="2">
    31
   </font>
   dixit Paulus centurioni et militibus: Nisi hi in navi manserint, vos salvi fieri non potestis.
   <font size="2">
    32
   </font>
   Tunc absciderunt milites funes scaphae, et passi sunt eam excidere.
  </p>
  <p>
   <font size="2">
    33
   </font>
   Et cum lux inciperet fieri, rogabat Paulus omnes sumere cibum, dicens: Quartadecima die hodie exspectantes ieiuni permanetis, nihil accipientes.
   <font size="2">
    34
   </font>
   Propter quod rogo vos accipere cibum pro salute vestra: quia nullius vestrum capillus de capite peribit.
   <font size="2">
    35
   </font>
   Et cum haec dixisset, sumens panem, gratias egit Deo in conspectu omnium: et cum fregisset, coepit manducare.
   <font size="2">
    36
   </font>
   Animaequiores autem facti omnes, et ipsi sumpserunt cibum.
   <font size="2">
    37
   </font>
   Eramus vero universae animae in navi ducentae septuaginta sex.
   <font size="2">
    38
   </font>
   Et satiati cibo alleviabant navem, iactantes triticum in mare.
  </p>
  <p>
   <font size="2">
    39
   </font>
   Cum autem dies factus esset, terram non agnoscebant: sinum vero quemdam considerabant habentem littus, in quem cogitabant si possent eiicere navem.
   <font size="2">
    40
   </font>
   Et cum anchoras sustulissent, committebant se mari, simul laxantes iuncturas gubernaculorum: et levato artemone secundum aurae flatum, tendebant ad littus.
   <font size="2">
    41
   </font>
   Et cum incidissemus in locum dithalassum, impegerunt navem: et prora quidem fixa manebat immobilis, puppis vero solvebatur a vi maris.
   <font size="2">
    42
   </font>
   Militum autem consilium fuit ut custodias occiderent: nequis cum enatasset, effugeret.
   <font size="2">
    43
   </font>
   Centurio autem volens servare Paulum, prohibuit fieri: iussitque eos, qui possent natare, emittere se primos, et evadere, et ad terram exire:
   <font size="2">
    44
   </font>
   et ceteros alios in tabulis ferebant: quosdam super ea quae de navi erant. Et sic factum est, ut omnes animae evaderent ad terram.
  </p>
  <p>
   <a name="28">
   </a>
   [28]
   <font size="2">
    1
   </font>
   Et cum evasissemus, tunc cognovimus quia Melita insula vocabatur. Barbari vero praestabant non modicam humanitatem nobis.
   <font size="2">
    2
   </font>
   Accensa enim pyra, reficiebant nos omnes propter imbrem, qui imminebat, et frigus.
   <font size="2">
    3
   </font>
   Cum congregasset autem Paulus sarmentorum aliquantam multitudinem, et imposuisset super ignem, vipera a calore cum processisset, invasit manum eius.
   <font size="2">
    4
   </font>
   Ut vero viderunt Barbari pendentem bestiam de manu eius, ad invicem dicebant: Utique homicida est homo hic, qui cum evaserit de mari, ultio non sinit eum vivere.
   <font size="2">
    5
   </font>
   Et ille quidem excutiens bestiam in ignem, nihil mali passus est.
   <font size="2">
    6
   </font>
   At illi existimabant eum in tumorem convertendum, et subito casurum et mori. Diu autem illis exspectantibus, et videntibus nihil mali in eo fieri, convertentes se, dicebant eum esse deum.
  </p>
  <p>
   <font size="2">
    7
   </font>
   In locis autem illis erant praedia principis insulae, nomine Publii, qui nos suscipiens, triduo benigne exhibuit.
   <font size="2">
    8
   </font>
   Contigit autem patrem Publii febribus et dysenteria vexatum iacere. Ad quem Paulus intravit: et cum orasset, et imposuisset ei manus, salvavit eum.
   <font size="2">
    9
   </font>
   Quo facto, omnes qui in insula habebant infirmitates, accedebant, et curabantur:
   <font size="2">
    10
   </font>
   qui etiam multis honoribus nos honoraverunt, et navigantibus imposuerunt quae necessaria erant.
  </p>
  <p>
   <font size="2">
    11
   </font>
   Post menses autem tres navigavimus in navi Alexandrina, quae in insula hiemaverat, cui erat insigne Castorum.
   <font size="2">
    12
   </font>
   Et cum venissemus Syracusam, mansimus ibi triduo.
   <font size="2">
    13
   </font>
   Inde circumlegentes devenimus Rhegium: et post unum diem, flante austro, secunda die venimus Puteolos;
   <font size="2">
    14
   </font>
   ubi inventis fratribus rogati sumus manere apud eos dies septem: et sic venimus Romam.
   <font size="2">
    15
   </font>
   Et inde cum audissent fratres, occurrerunt nobis usque ad Apii forum, ac tres Tabernas. Quos cum vidisset Paulus, gratias agens Deo, accepit fiduciam.
  </p>
  <p>
   <font size="2">
    16
   </font>
   Cum autem venissemus Romam, permissum est Paulo manere sibimet cum custodiente se milite.
   <font size="2">
    17
   </font>
   Post tertium autem diem convocavit primos Iudaeorum. Cumque convenissent, dicebat eis: Ego, viri fratres, nihil adversus plebem faciens, aut morem paternum, vinctus ab Ierosolymis traditus sum in manus Romanorum,
   <font size="2">
    18
   </font>
   qui cum interrogationem de me habuissent, voluerunt me dimittere, eo quod nulla esset causa mortis in me.
   <font size="2">
    19
   </font>
   Contradicentibus autem Iudaeis, coactus sum appellare Caesarem, non quasi gentem meam habens aliquid accusare.
   <font size="2">
    20
   </font>
   Propter hanc igitur causam rogavi vos videre, et alloqui. Propter spem enim Israel catena hac circumdatus sum.
   <font size="2">
    21
   </font>
   At illi dixerunt ad eum: Nos neque litteras accepimus de te a Iudaea, neque adveniens aliquis fratrum nuntiavit, aut locutus est quid de te malum.
   <font size="2">
    22
   </font>
   Rogamus autem a te audire quae sentis: nam de secta hac notum est nobis quia ubique ei contradicitur.
  </p>
  <p>
   <font size="2">
    23
   </font>
   Cum constituissent autem illi diem, venerunt ad eum in hospitium plurimi, quibus exponebat testificans regnum Dei, suadensque eis de Iesu ex lege Moysi et prophetis a mane usque ad vesperam.
   <font size="2">
    24
   </font>
   Et quidam credebant his quae dicebantur: quidam vero non credebant.
   <font size="2">
    25
   </font>
   Cumque invicem non essent consentientes, discedebant dicente Paulo unum verbum: Quia bene Spiritus Sanctus locutus est per Isaiam prophetam ad patres nostros,
  </p>
  <p>
   <font size="2">
    26
   </font>
   dicens: Vade ad populum istum, et dic ad eos: Aure audietis, et non intelligetis: et videntes videbitis, et non perspicietis.
   <font size="2">
    27
   </font>
   Incrassatum est enim cor populi huius, et auribus graviter audierunt, et oculos suos compresserunt: ne forte videant oculis, et auribus audiant, et corde intelligant, et convertantur, et sanem eos.
   <font size="2">
    28
   </font>
   Notum ergo sit vobis, quoniam gentibus missum est hoc salutare Dei, et ipsi audient.
   <font size="2">
    29
   </font>
   Et cum haec dixisset, exierunt ab eo Iudaei, multam habentes inter se quaestionem.
  </p>
  <p>
   <font size="2">
    30
   </font>
   Mansit autem biennio toto in suo conducto: et suscipiebat omnes qui ingrediebantur ad eum,
   <font size="2">
    31
   </font>
   praedicans regnum Dei, et docens quae sunt de Domino Iesu Christo cum omni fiducia, sine prohibitione.
  </p>
  <p class="border">
  </p>
 </body>
</div>