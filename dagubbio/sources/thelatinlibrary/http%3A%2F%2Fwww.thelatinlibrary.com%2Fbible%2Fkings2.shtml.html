<div>
 Kings II
 <body>
  <p class="pagehead">
   LIBER II REGUM
  </p>
  <p class="internal_navigation">
  </p>
  <p>
   <a name="1">
   </a>
   [1]
   <font size="2">
    1
   </font>
   Praevaricatus est autem Moab in Israel, postquam mortuus est Achab.
  </p>
  <p>
   <font size="2">
    2
   </font>
   Ceciditque Ochozias per cancellos coenaculi sui, quod habebat in Samaria, et aegrotavit: misitque nuntios, dicens ad eos: Ite, consulite Beelzebub deum Accaron, utrum vivere queam de infirmitate mea hac.
  </p>
  <p>
   <font size="2">
    3
   </font>
   Angelus autem Domini locutus est ad Eliam Thesbiten, dicens: Surge, et ascende in occursum nuntiorum regis Samariae, et dices ad eos: Numquid non est Deus in Israel, ut eatis ad consulendum Beelzebub deum Accaron?
   <font size="2">
    4
   </font>
   Quam ob rem haec dicit Dominus: De lectulo, super quem ascendisti, non descendes, sed morte morieris. Et abiit Elias.
   <font size="2">
    5
   </font>
   Reversique sunt nuntii ad Ochoziam. Qui dixit eis: Quare reversi estis?
   <font size="2">
    6
   </font>
   At illi responderunt ei: Vir occurrit nobis, et dixit ad nos: Ite, et revertimini ad regem, qui misit vos, et dicetis ei: Haec dicit Dominus: Numquid, quia non erat Deus in Israel, mittis ut consulatur Beelzebub deus Accaron? Idcirco de lectulo, super quem ascendisti, non descendes, sed morte morieris.
   <font size="2">
    7
   </font>
   Qui dixit eis: Cuius figurae et habitus est vir ille, qui occurrit vobis, et locutus est verba haec?
   <font size="2">
    8
   </font>
   At illi dixerunt: Vir pilosus, et zona pellicea accinctus renibus. Qui ait: Elias Thesbites est.
  </p>
  <p>
   <font size="2">
    9
   </font>
   Misitque ad eum quinquagenarium principem, et quinquaginta qui erant sub eo. Qui ascendit ad eum: sedentique in vertice montis, ait: Homo Dei, rex praecepit ut descendas.
   <font size="2">
    10
   </font>
   Respondensque Elias, dixit quinquagenario: Si homo Dei sum, descendat ignis de caelo, et devoret te, et quinquaginta tuos. Descendit itaque ignis de caelo, et devoravit eum, et quinquaginta qui erant cum eo.
   <font size="2">
    11
   </font>
   Rursumque misit ad eum principem quinquagenarium alterum, et quinquaginta cum eo. Qui locutus est illi: Homo Dei, haec dicit rex: Festina, descende.
   <font size="2">
    12
   </font>
   Respondens Elias, ait: Si homo Dei ego sum, descendat ignis de caelo, et devoret te, et quinquaginta tuos. Descendit ergo ignis de caelo, et devoravit illum, et quinquaginta eius.
   <font size="2">
    13
   </font>
   Iterum misit principem quinquagenarium tertium, et quinquaginta qui erant cum eo. Qui cum venisset, curvavit genua contra Eliam, et precatus est eum, et ait: Homo Dei, noli despicere animam meam, et animas servorum tuorum qui mecum sunt.
   <font size="2">
    14
   </font>
   Ecce descendit ignis de caelo, et devoravit duos principes quinquagenarios primos, et quinquagenos qui cum eis erant: sed nunc obsecro ut miserearis animae meae.
  </p>
  <p>
   <font size="2">
    15
   </font>
   Locutus est autem angelus Domini ad Eliam, dicens: Descende cum eo, ne timeas. Surrexit igitur, et descendit cum eo ad regem,
   <font size="2">
    16
   </font>
   et locutus est ei: Haec dicit Dominus: Quia misisti nuntios ad consulendum Beelzebub deum Accaron, quasi non esset Deus in Israel, a quo posses interrogare sermonem, ideo de lectulo super quem ascendisti, non descendes, sed morte morieris.
  </p>
  <p>
   <font size="2">
    17
   </font>
   Mortuus est ergo iuxta sermonem Domini, quem locutus est Elias, et regnavit Ioram frater eius pro eo, anno secundo Ioram filii Iosaphat regis Iudae: non enim habebat filium.
   <font size="2">
    18
   </font>
   Reliqua autem verborum Ochoziae, quae operatus est, nonne haec scripta sunt in libro sermonum dierum regum Israel?
  </p>
  <p>
   <a name="2">
   </a>
   [2]
   <font size="2">
    1
   </font>
   Factum est autem cum levare vellet Dominus Eliam per turbinem in caelum, ibant Elias et Eliseus de Galgalis.
   <font size="2">
    2
   </font>
   Dixitque Elias ad Eliseum: Sede hic, quia Dominus misit me usque in Bethel. Cui ait Eliseus: Vivit Dominus, et vivit anima tua, quia non derelinquam te. Cumque descendissent Bethel,
   <font size="2">
    3
   </font>
   egressi sunt filii prophetarum, qui erant in Bethel, ad Eliseum, et dixerunt ei: Numquid nosti, quia hodie Dominus tollet dominum tuum a te? Qui respondit: Et ego novi: silete.
   <font size="2">
    4
   </font>
   Dixit autem Elias ad Eliseum: Sede hic, quia Dominus misit me in Iericho. Et ille ait: Vivit Dominus, et vivit anima tua, quia non derelinquam te. Cumque venissent Iericho,
   <font size="2">
    5
   </font>
   accesserunt filii prophetarum, qui erant in Iericho, ad Eliseum, et dixerunt ei: Numquid nosti quia Dominus hodie tollet dominum tuum a te? Et ait: Ego novi: silete.
   <font size="2">
    6
   </font>
   Dixit autem ei Elias: Sede hic, quia Dominus misit me usque ad Iordanem. Qui ait: Vivit Dominus, et vivit anima tua, quia non derelinquam te. Ierunt igitur ambo pariter,
   <font size="2">
    7
   </font>
   et quinquaginta viri de filiis prophetarum secuti sunt eos, qui et steterunt econtra, longe: illi autem ambo stabant super Iordanem.
   <font size="2">
    8
   </font>
   Tulitque Elias pallium suum, et involvit illud, et percussit aquas, quae divisae sunt in utramque partem, et transierunt ambo per siccum.
  </p>
  <p>
   <font size="2">
    9
   </font>
   Cumque transissent, Elias dixit ad Eliseum: Postula quod vis ut faciam tibi, antequam tollar a te. Dixitque Eliseus: Obsecro ut fiat in me duplex spiritus tuus.
   <font size="2">
    10
   </font>
   Qui respondit: Rem difficilem postulasti: attamen si videris me, quando tollar a te, erit tibi quod petisti: si autem non videris, non erit.
   <font size="2">
    11
   </font>
   Cumque pergerent, et incedentes sermocinarentur, ecce currus igneus, et equi ignei diviserunt utrumque: et ascendit Elias per turbinem in caelum.
  </p>
  <p>
   <font size="2">
    12
   </font>
   Eliseus autem videbat, et clamabat: Pater mi, pater mi, currus Israel, et auriga eius. Et non vidit eum amplius: apprehenditque vestimenta sua, et scidit illa in duas partes.
   <font size="2">
    13
   </font>
   Et levavit pallium Eliae, quod ceciderat ei: reversusque stetit super ripam Iordanis,
   <font size="2">
    14
   </font>
   et pallio Eliae, quod ceciderat ei, percussit aquas, et non sunt divisae: et dixit: Ubi est Deus Eliae etiam nunc? Percussitque aquas, et divisae sunt huc atque illuc, et transiit Eliseus.
  </p>
  <p>
   <font size="2">
    15
   </font>
   Videntes autem filii prophetarum, qui erant in Iericho econtra, dixerunt: Requievit spiritus Eliae super Eliseum. Et venientes in occursum eius, adoraverunt eum proni in terram,
   <font size="2">
    16
   </font>
   dixeruntque illi: Ecce, cum servis tuis sunt quinquaginta viri fortes, qui possunt ire, et quaerere dominum tuum, ne forte tulerit eum spiritus Domini, et proiecerit eum in unum montium, aut in unam vallium. Qui ait: Nolite mittere.
   <font size="2">
    17
   </font>
   Coegeruntque eum, donec acquiesceret, et diceret: Mittite. Et miserunt quinquaginta viros: qui cum quaesissent tribus diebus, non invenerunt.
   <font size="2">
    18
   </font>
   Et reversi sunt ad eum: at ille habitabat in Iericho, et dixit eis: Numquid non dixi vobis: Nolite mittere?
  </p>
  <p>
   <font size="2">
    19
   </font>
   Dixerunt quoque viri civitatis ad Eliseum: Ecce habitatio civitatis huius optima est, sicut tu ipse domine perspicis: sed aquae pessimae sunt, et terra sterilis.
   <font size="2">
    20
   </font>
   At ille ait: Afferte mihi vas novum, et mittite in illud sal. Quod cum attulissent,
   <font size="2">
    21
   </font>
   egressus ad fontem aquarum misit in illum sal, et ait: Haec dicit Dominus: Sanavi aquas has, et non erit ultra in eis mors, neque sterilitas.
   <font size="2">
    22
   </font>
   Sanatae sunt ergo aquae usque in diem hanc, iuxta verbum Elisei, quod locutus est.
  </p>
  <p>
   <font size="2">
    23
   </font>
   Ascendit autem inde in Bethel: cumque ascenderet per viam, pueri parvi egressi sunt de civitate, et illudebant ei, dicentes: Ascende calve, ascende calve.
   <font size="2">
    24
   </font>
   Qui cum respexisset, vidit eos, et maledixit eis in nomine Domini: egressique sunt duo ursi de saltu, et laceraverunt ex eis quadraginta duos pueros.
   <font size="2">
    25
   </font>
   Abiit autem inde in montem Carmeli, et inde reversus est in Samariam.
  </p>
  <p>
   <a name="3">
   </a>
   [3]
   <font size="2">
    1
   </font>
   Ioram vero filius Achab regnavit super Israel in Samaria anno decimo octavo Iosaphat regis Iudae. Regnavitque duodecim annis.
   <font size="2">
    2
   </font>
   Et fecit malum coram Domino, sed non sicut pater suus et mater: tulit enim statuas Baal, quas fecerat pater eius.
   <font size="2">
    3
   </font>
   Verumtamen in peccatis Ieroboam filii Nabat, qui peccare fecit Israel, adhaesit, nec recessit ab eis.
  </p>
  <p>
   <font size="2">
    4
   </font>
   Porro Mesa rex Moab nutriebat pecora multa, et solvebat regi Israel centum millia agnorum, et centum millia arietum cum velleribus suis.
   <font size="2">
    5
   </font>
   Cumque mortuus fuisset Achab, praevaricatus est foedus, quod habebat cum rege Israel.
   <font size="2">
    6
   </font>
   Egressus est igitur rex Ioram in die illa de Samaria, et recensuit universum Israel.
   <font size="2">
    7
   </font>
   Misitque ad Iosaphat regem Iuda, dicens: Rex Moab recessit a me, veni mecum contra eum ad praelium. Qui respondit: Ascendam: qui meus est, tuus est: populus meus, populus tuus: et equi mei, equi tui.
   <font size="2">
    8
   </font>
   Dixitque: Per quam viam ascendemus? At ille respondit: Per desertum Idumaeae.
  </p>
  <p>
   <font size="2">
    9
   </font>
   Perrexerunt igitur rex Israel, et rex Iuda, et rex Edom, et circuierunt per viam septem dierum, nec erat aqua exercitui, et iumentis quae sequebantur eos.
   <font size="2">
    10
   </font>
   Dixitque rex Israel: Heu heu heu, congregavit nos Dominus tres reges, ut traderet in manus Moab.
   <font size="2">
    11
   </font>
   Et ait Iosaphat: Estne hic propheta Domini, ut deprecemur Dominum per eum? Et respondit unus de servis regis Israel: Est hic Eliseus filius Saphat, qui fundebat aquam super manus Eliae.
   <font size="2">
    12
   </font>
   Et ait Iosaphat: Est apud eum sermo Domini. Descenditque ad eum rex Israel, et Iosaphat rex Iuda, et rex Edom.
   <font size="2">
    13
   </font>
   Dixit autem Eliseus ad regem Israel: Quid mihi et tibi est? Vade ad prophetas patris tui, et matris tuae. Et ait illi rex Israel: Quare congregavit Dominus tres reges hos, ut traderet eos in manus Moab?
  </p>
  <p>
   <font size="2">
    14
   </font>
   Dixitque ad eum Eliseus: Vivit Dominus exercituum, in cuius conspectu sto, quod si non vultum Iosaphat regis Iudae erubescerem, non attendissem quidem te, nec respexissem.
   <font size="2">
    15
   </font>
   Nunc autem adducite mihi psaltem. Cumque caneret psaltes, facta est super eum manus Domini, et ait:
   <font size="2">
    16
   </font>
   Haec dicit Dominus: Facite alveum torrentis huius fossas et fossas.
   <font size="2">
    17
   </font>
   Haec enim dicit Dominus: Non videbitis ventum, neque pluviam: et alveus iste replebitur aquis, et bibetis vos, et familiae vestrae, et iumenta vestra.
   <font size="2">
    18
   </font>
   Parumque est hoc in conspectu Domini: insuper tradet etiam Moab in manus vestras.
   <font size="2">
    19
   </font>
   Et percutietis omnem civitatem munitam, et omnem urbem electam, et universum lignum fructiferum succidetis, cunctosque fontes aquarum obturabitis, et omnem agrum egregium operietis lapidibus.
   <font size="2">
    20
   </font>
   Factum est igitur mane, quando sacrificium offerri solet, et ecce, aquae veniebant per viam Edom, et repleta est terra aquis.
  </p>
  <p>
   <font size="2">
    21
   </font>
   Universi autem Moabitae audientes quod ascendissent reges ut pugnarent adversum eos, convocaverunt omnes qui accincti erant balteo desuper, et steterunt in terminis.
   <font size="2">
    22
   </font>
   Primoque mane surgentes, et orto iam sole ex adverso aquarum, viderunt Moabitae econtra aquas rubras quasi sanguinem,
   <font size="2">
    23
   </font>
   dixeruntque: Sanguis gladii est: pugnaverunt reges contra se, et caesi sunt mutuo: nunc perge ad praedam Moab.
   <font size="2">
    24
   </font>
   Perrexeruntque in castra Israel: porro consurgens Israel, percussit Moab: at illi fugerunt coram eis. Venerunt igitur qui vicerant, et percusserunt Moab,
   <font size="2">
    25
   </font>
   et civitates destruxerunt: et omnem agrum optimum, mittentes singuli lapides, repleverunt: et universos fontes aquarum obturaverunt: et omnia ligna fructifera succiderunt, ita ut muri tantum fictiles remanerent: et circumdata est civitas a fundibulariis, et magna ex parte percussa.
   <font size="2">
    26
   </font>
   Quod cum vidisset rex Moab, praevaluisse scilicet hostes, tulit secum septingentos viros educentes gladium, ut irrumperent ad regem Edom: et non potuerunt.
   <font size="2">
    27
   </font>
   Arripiensque filium suum primogenitum, qui regnaturus erat pro eo, obtulit holocaustum super murum: et facta est indignatio magna in Israel, statimque recesserunt ab eo, et reversi sunt in terram suam.
  </p>
  <p>
   <a name="4">
   </a>
   [4]
   <font size="2">
    1
   </font>
   Mulier autem quaedam de uxoribus prophetarum clamabat ad Eliseum, dicens: Servus tuus vir meus mortuus est, et tu nosti quia servus tuus fuit timens Dominum: et ecce creditor venit ut tollat duos filios meos ad serviendum sibi.
   <font size="2">
    2
   </font>
   Cui dixit Eliseus: Quid vis ut faciam tibi? Dic mihi, quid habes in domo tua? At illa respondit: Non habeo ancilla tua quidquam in domo mea nisi parum olei, quo ungar.
   <font size="2">
    3
   </font>
   Cui ait: Vade, pete mutuo ab omnibus vicinis tuis vasa vacua non pauca:
   <font size="2">
    4
   </font>
   et ingredere, et claude ostium tuum, cum intrinsecus fueris tu, et filii tui: et mitte inde in omnia vasa haec: et cum plena fuerint, tolles.
   <font size="2">
    5
   </font>
   Ivit itaque mulier, et clausit ostium super se, et super filios suos: illi offerebant vasa, et illa infundebat.
   <font size="2">
    6
   </font>
   Cumque plena fuissent vasa, dixit ad filium suum: Affer mihi adhuc vas. Et ille respondit: Non habeo. Stetitque oleum.
   <font size="2">
    7
   </font>
   Venit autem illa, et indicavit homini Dei. Et ille: Vade, inquit, vende oleum, et redde creditori tuo: tu autem, et filii tui vivite de reliquo.
  </p>
  <p>
   <font size="2">
    8
   </font>
   Facta est autem quaedam dies, et transibat Eliseus per Sunam: erat autem ibi mulier magna, quae tenuit eum ut comederet panem: cumque frequenter inde transiret, divertebat ad eam ut comederet panem.
   <font size="2">
    9
   </font>
   Quae dixit ad virum suum: Animadverto quod vir Dei sanctus est iste, qui transit per nos frequenter.
   <font size="2">
    10
   </font>
   Faciamus ergo ei coenaculum parvum, et ponamus ei in eo lectulum, et mensam, et sellam, et candelabrum, ut cum venerit ad nos, maneat ibi.
  </p>
  <p>
   <font size="2">
    11
   </font>
   Facta est ergo dies quaedam, et veniens divertit in coenaculum, et requievit ibi.
   <font size="2">
    12
   </font>
   Dixitque ad Giezi puerum suum: Voca Sunamitidem istam. Qui cum vocasset eam, et illa stetisset coram eo,
   <font size="2">
    13
   </font>
   dixit ad puerum suum: Loquere ad eam: Ecce, sedule in omnibus ministrasti nobis, quid vis ut faciam tibi? Numquid habes negotium, et vis ut loquar regi, sive principi militiae? Quae respondit: In medio populi mei habito.
   <font size="2">
    14
   </font>
   Et ait: Quid ergo vult ut faciam ei? Dixitque Giezi: Ne quaeras: filium enim non habet, et vir eius senex est.
  </p>
  <p>
   <font size="2">
    15
   </font>
   Praecepit itaque ut vocaret eam: quae cum vocata fuisset, et stetisset ante ostium,
   <font size="2">
    16
   </font>
   dixit ad eam: In tempore isto, et in hac eadem hora, si vita comes fuerit, habebis in utero filium. At illa respondit: Noli quaeso, domine mi, vir Dei, noli mentiri ancillae tuae.
   <font size="2">
    17
   </font>
   Et concepit mulier, et peperit filium in tempore, et in hora eadem, qua dixerat Eliseus.
  </p>
  <p>
   <font size="2">
    18
   </font>
   Crevit autem puer. Et cum esset quaedam dies, et egressus isset ad patrem suum, ad messores,
   <font size="2">
    19
   </font>
   ait patri suo: Caput meum doleo, caput meum doleo. At ille dixit puero: Tolle, et duc eum ad matrem suam.
   <font size="2">
    20
   </font>
   Qui cum tulisset, et duxisset eum ad matrem suam, posuit eum illa super genua sua usque ad meridiem, et mortuus est.
   <font size="2">
    21
   </font>
   Ascendit autem, et collocavit eum super lectulum hominis Dei, et clausit ostium: et egressa,
   <font size="2">
    22
   </font>
   vocavit virum suum, et ait: Mitte mecum, obsecro, unum de pueris, et asinam, ut excurram usque ad hominem Dei, et revertar.
   <font size="2">
    23
   </font>
   Qui ait illi: Quam ob causam vadis ad eum? hodie non sunt calendae, neque sabbatum. Quae respondit: Vadam.
   <font size="2">
    24
   </font>
   Stravitque asinam, et praecepit puero: Mina, et propera, ne mihi moram facias in eundo: et hoc age quod praecipio tibi.
  </p>
  <p>
   <font size="2">
    25
   </font>
   Profecta est igitur, et venit ad virum Dei in montem Carmeli: cumque vidisset eam vir Dei econtra, ait ad Giezi puerum suum: Ecce Sunamitis illa.
   <font size="2">
    26
   </font>
   Vade ergo in occursum eius, et dic ei: Recte ne agitur circa te, et circa virum tuum, et circa filium tuum? Quae respondit: Recte.
   <font size="2">
    27
   </font>
   Cumque venisset ad virum Dei in montem, apprehendit pedes eius: et accessit Giezi ut amoveret eam. Et ait homo Dei: Dimitte illam: anima enim eius in amaritudine est, et Dominus celavit a me, et non indicavit mihi.
  </p>
  <p>
   <font size="2">
    28
   </font>
   Quae dixit illi: Numquid petivi filium a domino meo? numquid non dixi tibi: Ne illudas me?
   <font size="2">
    29
   </font>
   Et ille ait ad Giezi: Accinge lumbos tuos, et tolle baculum meum in manu tua, et vade. Si occurrerit tibi homo, non salutes eum: et si salutaverit te quispiam, non respondeas illi: et pones baculum meum super faciem pueri.
   <font size="2">
    30
   </font>
   Porro mater pueri ait: Vivit Dominus, et vivit anima tua, non dimittam te. Surrexit ergo, et secutus est eam.
   <font size="2">
    31
   </font>
   Giezi autem praecesserat ante eos, et posuerat baculum super faciem pueri, et non erat vox, neque sensus: reversusque est in occursum eius, et nuntiavit ei, dicens: Non surrexit puer.
  </p>
  <p>
   <font size="2">
    32
   </font>
   Ingressus est ergo Eliseus domum, et ecce puer mortuus iacebat in lectulo eius:
   <font size="2">
    33
   </font>
   ingressusque clausit ostium super se, et super puerum, et oravit ad Dominum.
   <font size="2">
    34
   </font>
   Et ascendit, et incubuit super puerum: posuitque os suum super os eius, et oculos suos super oculos eius, et manus suas super manus eius: et incurvavit se super eum, et calefacta est caro pueri.
   <font size="2">
    35
   </font>
   At ille reversus, deambulavit in domo, semel huc atque illuc: et ascendit, et incubuit super eum: et oscitavit puer septies, aperuitque oculos.
   <font size="2">
    36
   </font>
   At ille vocavit Giezi, et dixit ei: Voca Sunamitidem hanc. Quae vocata, ingressa est ad eum. Qui ait: Tolle filium tuum.
   <font size="2">
    37
   </font>
   Venit illa, et corruit ad pedes eius, et adoravit super terram: tulitque filium suum, et egressa est.
  </p>
  <p>
   <font size="2">
    38
   </font>
   Et Eliseus reversus est in Galgala. Erat autem fames in terra, et filii prophetarum habitabant coram eo. Dixitque uni de pueris suis: Pone ollam grandem, et coque pulmentum filiis prophetarum.
   <font size="2">
    39
   </font>
   Et egressus est unus in agrum ut colligeret herbas agrestes: invenitque quasi vitem silvestrem, et collegit ex ea colocynthidas agri, et implevit pallium suum, et reversus concidit in ollam pulmenti: nesciebat enim quid esset.
   <font size="2">
    40
   </font>
   Infuderunt ergo sociis, ut comederent: cumque gustassent de coctione, clamaverunt, dicentes: Mors in olla, vir Dei. Et non potuerunt comedere.
   <font size="2">
    41
   </font>
   At ille: Afferte, inquit, farinam. Cumque tulissent, misit in ollam, et ait: Infunde turbae, ut comedant. Et non fuit amplius quidquam amaritudinis in olla.
  </p>
  <p>
   <font size="2">
    42
   </font>
   Vir autem quidam venit de Baalsalisa deferens viro Dei panes primitiarum, viginti panes hordeaceos, et frumentum novum in pera sua. At ille dixit: Da populo, ut comedat.
   <font size="2">
    43
   </font>
   Responditque ei minister eius: Quantum est hoc, ut apponam centum viris? Rursum ille ait: Da populo, ut comedat: haec enim dicit Dominus: Comedent, et supererit.
   <font size="2">
    44
   </font>
   Posuit itaque coram eis: qui comederunt, et superfuit iuxta verbum Domini.
  </p>
  <p>
   <a name="5">
   </a>
   [5]
   <font size="2">
    1
   </font>
   Naaman princeps militiae regis Syriae, erat vir magnus apud dominum suum, et honoratus: per illum enim dedit Dominus salutem Syriae: erat autem vir fortis et dives, sed leprosus.
   <font size="2">
    2
   </font>
   Porro de Syria egressi fuerant latrunculi, et captivam duxerant de terra Israel puellam parvulam, quae erat in obsequio uxoris Naaman,
   <font size="2">
    3
   </font>
   quae ait ad dominam suam: Utinam fuisset dominus meus ad prophetam, qui est in Samaria: profecto curasset eum a lepra, quam habet.
   <font size="2">
    4
   </font>
   Ingressus est itaque Naaman ad dominum suum, et nuntiavit ei, dicens: Sic et sic locuta est puella de terra Israel.
   <font size="2">
    5
   </font>
   Dixitque ei rex Syriae: Vade, et mittam litteras ad regem Israel. Qui cum profectus esset, et tulisset secum decem talenta argenti, et sex millia aureos, et decem mutatoria vestimentorum,
   <font size="2">
    6
   </font>
   detulit litteras ad regem Israel, in haec verba: Cum acceperis epistolam hanc, scito quod miserim ad te Naaman servum meum, ut cures eum a lepra sua.
   <font size="2">
    7
   </font>
   Cumque legisset rex Israel litteras, scidit vestimenta sua, et ait: Numquid Deus ego sum, ut occidere possim et vivificare, quia iste misit ad me, ut curem hominem a lepra sua? Animadvertite, et videte quod occasiones quaerat adversum me.
  </p>
  <p>
   <font size="2">
    8
   </font>
   Quod cum audisset Eliseus vir Dei, scidisse videlicet regem Israel vestimenta sua, misit ad eum, dicens: Quare scidisti vestimenta tua? veniat ad me, et sciat esse prophetam in Israel.
  </p>
  <p>
   <font size="2">
    9
   </font>
   Venit ergo Naaman cum equis, et curribus, et stetit ad ostium domus Elisei:
   <font size="2">
    10
   </font>
   misitque ad eum Eliseus nuntium, dicens: Vade, et lavare septies in Iordane, et recipiet sanitatem caro tua, atque mundaberis.
   <font size="2">
    11
   </font>
   Iratus Naaman recedebat, dicens: Putabam quod egrederetur ad me, et stans invocaret nomen Domini Dei sui, et tangeret manu sua locum leprae, et curaret me.
   <font size="2">
    12
   </font>
   Numquid non meliores sunt Abana, et Pharphar, fluvii Damasci, omnibus aquis Israel, ut laver in eis, et munder? Cum ergo vertisset se, et abiret indignans,
   <font size="2">
    13
   </font>
   accesserunt ad eum servi sui, et locuti sunt ei: Pater, etsi rem grandem dixisset tibi propheta, certe facere debueras: quanto magis quia nunc dixit tibi: Lavare, et mundaberis?
  </p>
  <p>
   <font size="2">
    14
   </font>
   Descendit, et lavit in Iordane septies ixta sermonem viri Dei, et restituta est caro eius, sicut caro pueri parvuli, et mundatus est.
  </p>
  <p>
   <font size="2">
    15
   </font>
   Reversusque ad virum Dei cum universo comitatu suo, venit, et stetit coram eo, et ait: Vere scio quod non sit alius Deus in universa terra, nisi tantum in Israel. Obsecro itaque ut accipias benedictionem a servo tuo.
   <font size="2">
    16
   </font>
   At ille respondit: Vivit Dominus, ante quem sto, quia non accipiam. Cumque vim faceret, penitus non acquievit.
   <font size="2">
    17
   </font>
   Dixitque Naaman: Ut vis: sed, obsecro, concede mihi servo tuo ut tollam onus duorum burdonum de terra: non enim faciet ultra servus tuus holocaustum, aut victimam diis alienis, nisi Domino.
   <font size="2">
    18
   </font>
   Hoc autem solum est, de quo depreceris Dominum pro servo tuo, quando ingredietur dominus meus templum Remmon, ut adoret: et illo innitente super manum meam, si adoravero in templo Remmon, adorante eo in eodem loco, ut ignoscat mihi Dominus servo tuo pro hac re.
   <font size="2">
    19
   </font>
   Qui dixit ei: Vade in pace. Abiit ergo ab eo electo terrae tempore.
  </p>
  <p>
   <font size="2">
    20
   </font>
   Dixitque Giezi puer viri Dei: Pepercit dominus meus Naaman Syro isti, ut non acciperet ab eo quae attulit: vivit Dominus, quia curram post eum, et accipiam ab eo aliquid.
   <font size="2">
    21
   </font>
   Et secutus est Giezi post tergum Naaman: quem cum vidisset ille currentem ad se, desiliit de curru in occursum eius, et ait: Rectene sunt omnia?
   <font size="2">
    22
   </font>
   Et ille ait: Recte. Dominus meus misit me ad te dicens: Modo venerunt ad me duo adolescentes de monte Ephraim, ex filiis prophetarum: da eis talentum argenti, et vestes mutatorias duplices.
   <font size="2">
    23
   </font>
   Dixitque Naaman: Melius est ut accipias duo talenta. Et coegit eum, ligavitque duo talenta argenti in duobus saccis, et duplicia vestimenta, et imposuit duobus pueris suis, qui et portaverunt coram eo.
  </p>
  <p>
   <font size="2">
    24
   </font>
   Cumque venisset iam vesperi, tulit de manu eorum, et reposuit in domo, dimisitque viros, et abierunt.
   <font size="2">
    25
   </font>
   Ipse autem ingressus, stetit coram domino suo. Et dixit Eliseus: Unde venis Giezi? Qui respondit: Non ivit servus tuus quoquam.
   <font size="2">
    26
   </font>
   At ille ait: Nonne cor meum in praesenti erat, quando reversus est homo de curru suo in occursum tui? Nunc igitur accepisti argentum, et accepisti vestes ut emas oliveta, et vineas, et oves, et boves, et servos, et ancillas.
   <font size="2">
    27
   </font>
   Sed et lepra Naaman adhaerebit tibi, et semini tuo, usque in sempiternum. Et egressus est ab eo leprosus quasi nix.
  </p>
  <p>
   <a name="6">
   </a>
   [6]
   <font size="2">
    1
   </font>
   Dixerunt autem filii prophetarum ad Eliseum: Ecce locus, in quo habitamus coram te, angustus est nobis.
   <font size="2">
    2
   </font>
   Eamus usque ad Iordanem, et tollant singuli de silva materias singulas, ut aedificemus nobis ibi locum ad habitandum. Qui dixit: Ite.
   <font size="2">
    3
   </font>
   Et ait unus ex illis: Veni ergo et tu cum servis tuis. Respondit: Ego veniam.
   <font size="2">
    4
   </font>
   Et abiit cum eis. Cumque venissent ad Iordanem, caedebant ligna.
   <font size="2">
    5
   </font>
   Accidit autem, ut cum unus materiam succidisset, caderet ferrum securis in aquam: exclamavitque ille, et ait: Heu heu heu domine mi, et hoc ipsum mutuo acceperam.
   <font size="2">
    6
   </font>
   Dixit autem homo Dei: Ubi cecidit? At ille monstravit ei locum. Praecidit ergo lignum, et misit illuc: natavitque ferrum,
   <font size="2">
    7
   </font>
   et ait: Tolle. Qui extendit manum, et tulit illud.
  </p>
  <p>
   <font size="2">
    8
   </font>
   Rex autem Syriae pugnabat contra Israel, consiliumque iniit cum servis suis, dicens: In loco illo et illo ponamus insidias.
   <font size="2">
    9
   </font>
   Misit itaque vir Dei ad regem Israel, dicens: Cave ne transeas in locum illum: quia ibi Syri in insidiis sunt.
   <font size="2">
    10
   </font>
   Misit itaque rex Israel ad locum quem dixerat ei vir Dei, et praeoccupavit eum, et observavit se ibi non semel neque bis.
  </p>
  <p>
   <font size="2">
    11
   </font>
   Conturbatumque est cor regis Syriae pro hac re: et convocatis servis suis, ait: Quare non indicatis mihi quis proditor mei sit apud regem Israel?
   <font size="2">
    12
   </font>
   Dixitque unus servorum eius: Nequaquam, domine mi rex, sed Eliseus propheta, qui est in Israel, indicat regi Israel omnia verba quaecumque locutus fueris in conclavi tuo.
   <font size="2">
    13
   </font>
   Dixitque eis: Ite, et videte ubi sit: ut mittam, et capiam eum. Annuntiaveruntque ei, dicentes: Ecce in Dothan.
   <font size="2">
    14
   </font>
   Misit ergo illuc equos et currus, et robur exercitus: qui cum venissent nocte, circumdederunt civitatem.
  </p>
  <p>
   <font size="2">
    15
   </font>
   Consurgens autem diluculo minister viri Dei, egressus, vidit exercitum in circuitu civitatis, et equos et currus: nuntiavitque ei, dicens: Heu heu heu, domine mi, quid faciemus?
   <font size="2">
    16
   </font>
   At ille respondit: Noli timere: plures enim nobiscum sunt, quam cum illis.
   <font size="2">
    17
   </font>
   Cumque orasset Eliseus, ait: Domine, aperi oculos huius, ut videat. Et aperuit Dominus oculos pueri, et vidit: et ecce mons plenus equorum, et curruum igneorum, in circuitu Elisei.
  </p>
  <p>
   <font size="2">
    18
   </font>
   Hostes vero descenderunt ad eum: porro Eliseus oravit ad Dominum, dicens: Percute, obsecro, gentem hanc caecitate. Percussitque eos Dominus, ne viderent, iuxta verbum Elisei.
   <font size="2">
    19
   </font>
   Dixit autem ad eos Eliseus: Non est haec via, neque ista est civitas: sequimini me, et ostendam vobis virum quem quaeritis. Duxit ergo eos in Samariam:
   <font size="2">
    20
   </font>
   cumque ingressi fuissent in Samariam, dixit Eliseus: Domine, aperi oculos istorum, ut videant. Aperuitque Dominus oculos eorum, et viderunt se esse in medio Samariae.
  </p>
  <p>
   <font size="2">
    21
   </font>
   Dixitque rex Israel ad Eliseum, cum vidisset eos: Numquid percutiam eos, pater mi?
   <font size="2">
    22
   </font>
   At ille ait: Non percuties: neque enim cepisti eos gladio, et arcu tuo, ut percutias: sed pone panem et aquam coram eis, ut comedant, et bibant, et vadant ad dominum suum.
   <font size="2">
    23
   </font>
   Appositaque est eis ciborum magna praeparatio, et comederunt, et biberunt, et dimisit eos, abieruntque ad dominum suum, et ultra non venerunt latrones Syriae in terram Israel.
  </p>
  <p>
   <font size="2">
    24
   </font>
   Factum est autem post haec, congregavit Benadad rex Syriae universum exercitum suum, et ascendit, et obsidebat Samariam.
   <font size="2">
    25
   </font>
   Factaque est fames magna in Samaria: et tamdiu obsessa est, donec venundaretur caput asini octoginta argenteis, et quarta pars cabi stercoris columbarum quinque argenteis.
  </p>
  <p>
   <font size="2">
    26
   </font>
   Cumque rex Israel transiret per murum, mulier quaedam exclamavit ad eum, dicens: Salva me, domine mi rex.
   <font size="2">
    27
   </font>
   Qui ait: Non te salvat Dominus: unde te possum salvare? de area, vel de torculari? Dixitque ad eam rex: Quid tibi vis? Quae respondit:
   <font size="2">
    28
   </font>
   Mulier ista dixit mihi: Da filium tuum, ut comedamus eum hodie, et filium meum comedemus cras.
   <font size="2">
    29
   </font>
   Coximus ergo filium meum, et comedimus. Dixique ei die altera: Da filium tuum, ut comedamus eum. Quae abscondit filium suum.
   <font size="2">
    30
   </font>
   Quod cum audisset rex, scidit vestimenta sua, et transibat per murum. Viditque omnis populus cilicium, quo vestitus erat ad carnem intrinsecus.
   <font size="2">
    31
   </font>
   Et ait rex: Haec mihi faciat Deus, et haec addat, si steterit caput Elisei filii Saphat super ipsum hodie.
  </p>
  <p>
   <font size="2">
    32
   </font>
   Eliseus autem sedebat in domo sua, et senes sedebant cum eo. Praemisit itaque virum: et antequam veniret nuntius ille, dixit ad senes: Numquid scitis quod miserit filius homicidae hic, ut praecidatur caput meum? Videte ergo, cum venerit nuntius, claudite ostium, et non sinatis eum introire: ecce enim sonitus pedum domini eius post eum est.
   <font size="2">
    33
   </font>
   Adhuc illo loquente eis, apparuit nuntius, qui veniebat ad eum. Et ait: Ecce, tantum malum a Domino est: quid amplius expectabo a Domino?
  </p>
  <p>
   <a name="7">
   </a>
   [7]
   <font size="2">
    1
   </font>
   Dixit autem Eliseus: Audite verbum Domini: Haec dicit Dominus: In tempore hoc cras modius similae uno statere erit, et duo modii hordei statere uno, in porta Samariae.
   <font size="2">
    2
   </font>
   Respondens unus de ducibus, super cuius manum rex incumbebat, homini Dei, ait: Si Dominus fecerit etiam cataractas in caelo, numquid poterit esse quod loqueris? Qui ait: Videbis oculis tuis, et inde non comedes.
  </p>
  <p>
   <font size="2">
    3
   </font>
   Quatuor ergo viri erant leprosi iuxta introitum portae: qui dixerunt ad invicem: Quid hic esse volumus donec moriamur?
   <font size="2">
    4
   </font>
   Sive ingredi voluerimus civitatem, fame moriemur: sive manserimus hic, moriendum nobis est: venite ergo, et transfugiamus ad castra Syriae: si pepercerint nobis, vivemus: si autem occidere voluerint, nihilominus moriemur.
   <font size="2">
    5
   </font>
   Surrexerunt ergo vesperi, ut venirent ad castra Syriae. Cumque venissent ad principium castrorum Syriae, nullum ibidem repererunt.
  </p>
  <p>
   <font size="2">
    6
   </font>
   Siquidem Dominus sonitum audiri fecerat in castris Syriae, curruum, et equorum, et exercitus plurimi: dixeruntque ad invicem: Ecce mercede conduxit adversum nos rex Israel reges Hethaeorum et Aegyptiorum, et venerunt super nos.
   <font size="2">
    7
   </font>
   Surrexerunt ergo, et fugerunt in tenebris, et dereliquerunt tentoria sua, et equos et asinos, in castris, fugeruntque animas tantum suas salvare cupientes.
  </p>
  <p>
   <font size="2">
    8
   </font>
   Igitur cum venissent leprosi illi ad principium castrorum, ingressi sunt unum tabernaculum, et comederunt et biberunt: tuleruntque inde argentum, et aurum, et vestes, et abierunt, et absconderunt: et rursum reversi sunt ad aliud tabernaculum, et inde similiter auferentes absconderunt.
  </p>
  <p>
   <font size="2">
    9
   </font>
   Dixeruntque ad invicem: Non recte facimus: haec enim dies boni nuntii est. Si tacuerimus et noluerimus nuntiare usque mane, sceleris arguemur: venite, eamus, et nuntiemus in aula regis.
   <font size="2">
    10
   </font>
   Cumque venissent ad portam civitatis, narraverunt eis, dicentes: Ivimus ad castra Syriae, et nullum ibidem reperimus hominem, nisi equos et asinos alligatos, et fixa tentoria.
  </p>
  <p>
   <font size="2">
    11
   </font>
   Ierunt ergo portarii, et nuntiaverunt in palatio regis intrinsecus.
   <font size="2">
    12
   </font>
   Qui surrexit nocte, et ait ad servos suos: Dico vobis quid fecerint nobis Syri: sciunt quia fame laboramus, et idcirco egressi sunt de castris, et latitant in agris, dicentes: Cum egressi fuerint de civitate, capiemus eos vivos, et tunc civitatem ingredi poterimus.
   <font size="2">
    13
   </font>
   Respondit autem unus servorum eius: Tollamus quinque equos, qui remanserunt in urbe (quia ipsi tantum sunt in universa multitudine Israel, alii enim consumpti sunt), et mittentes, explorare poterimus.
   <font size="2">
    14
   </font>
   Adduxerunt ergo duos equos, misitque rex in castra Syrorum, dicens: Ite, et videte.
   <font size="2">
    15
   </font>
   Qui abierunt post eos usque ad Iordanem: ecce autem omnis via plena erat vestibus et vasis, quae proiecerant Syri cum turbarentur: reversique nuntii indicaverunt regi.
  </p>
  <p>
   <font size="2">
    16
   </font>
   Et egressus populus diripuit castra Syriae: factusque est modius similae statere uno, et duo modii hordei statere uno, iuxta verbum Domini.
  </p>
  <p>
   <font size="2">
    17
   </font>
   Porro rex ducem illum, in cuius manu incumbebat, constituit ad portam: quem conculcavit turba in introitu portae, et mortuus est, iuxta quod locutus fuerat vir Dei, quando descenderat rex ad eum.
   <font size="2">
    18
   </font>
   Factumque est secundum sermonem viri Dei, quem dixerat regi, quando ait: Duo modii hordei statere uno erunt, et modius similae statere uno, hoc eodem tempore cras in porta Samariae:
   <font size="2">
    19
   </font>
   quando responderat dux ille viro Dei, et dixerat: Etiamsi Dominus fecerit cataractas in caelo, numquid poterit fieri quod loqueris? Et dixit ei: Videbis oculis tuis, et inde non comedes.
   <font size="2">
    20
   </font>
   Evenit ergo ei sicut praedictum fuerat, et conculcavit eum populus in porta, et mortuus est.
  </p>
  <p>
   <a name="8">
   </a>
   [8]
   <font size="2">
    1
   </font>
   Eliseus autem locutus est ad mulierem, cuius vivere fecerat filium, dicens: Surge, vade tu et domus tua, et peregrinare ubicumque repereris: vocavit enim Dominus famem, et veniet super terram septem annis.
   <font size="2">
    2
   </font>
   Quae surrexit, et fecit iuxta verbum hominis Dei: et vadens cum domo sua, peregrinata est in terra Philisthiim diebus multis.
  </p>
  <p>
   <font size="2">
    3
   </font>
   Cumque finiti essent anni septem, reversa est mulier de terra Philisthiim: et egressa est ut interpellaret regem pro domo sua, et pro agris suis.
   <font size="2">
    4
   </font>
   Rex autem loquebatur cum Giezi puero viri Dei, dicens: Narra mihi omnia magnalia quae fecit Eliseus.
   <font size="2">
    5
   </font>
   Cumque ille narraret regi quomodo mortuum suscitasset, apparuit mulier, cuius vivificaverat filium, clamans ad regem pro domo sua, et pro agris suis. Dixitque Giezi: Domine mi rex, haec est mulier, et hic est filius eius quem suscitavit Eliseus.
   <font size="2">
    6
   </font>
   Et interrogavit rex mulierem: quae narravit ei. Deditque ei rex eunuchum unum, dicens: Restitue ei omnia quae sua sunt, et universos reditus agrorum, a die qua reliquit terram usque ad praesens.
  </p>
  <p>
   <font size="2">
    7
   </font>
   Venit quoque Eliseus Damascum, et Benadad rex Syriae aegrotabat: nuntiaveruntque ei, dicentes: Venit vir Dei huc.
   <font size="2">
    8
   </font>
   Et ait rex ad Hazael: Tolle tecum munera, et vade in occursum viri Dei, et consule Dominum per eum, dicens: Si evadere potero de infirmitate mea hac?
  </p>
  <p>
   <font size="2">
    9
   </font>
   Ivit igitur Hazael in occursum eius, habens secum munera, et omnia bona Damasci, onera quadraginta camelorum. Cumque stetisset coram eo, ait: Filius tuus Benadad rex Syriae misit me ad te, dicens: Si sanari potero de infirmitate mea hac?
   <font size="2">
    10
   </font>
   Dixitque ei Eliseus: Vade, dic ei: Sanaberis: porro ostendit mihi Dominus quia morte morietur.
   <font size="2">
    11
   </font>
   Stetique cum eo, et conturbatus est usque ad suffusionem vultus: flevitque vir Dei.
   <font size="2">
    12
   </font>
   Cui Hazael ait: Quare dominus meus flet? At ille dixit: Quia scio quae facturus sis filiis Israel mala. Civitates eorum munitas igne succendes, et iuvenes eorum interficies gladio, et parvulos eorum elides, et praegnantes divides.
   <font size="2">
    13
   </font>
   Dixitque Hazael: Quid enim sum servus tuus canis, ut faciam rem istam magnam? Et ait Eliseus: Ostendit mihi Dominus te regem Syriae fore.
  </p>
  <p>
   <font size="2">
    14
   </font>
   Qui cum recessisset ab Eliseo, venit ad dominum suum. Qui ait ei: Quid dixit tibi Eliseus? At ille respondit: Dixit mihi: Recipies sanitatem.
   <font size="2">
    15
   </font>
   Cumque venisset dies altera, tulit stragulum, et infudit aquam, et expandit super faciem eius: quo mortuo, regnavit Hazael pro eo.
  </p>
  <p>
   <font size="2">
    16
   </font>
   Anno quinto Ioram filii Achab regis Israel, et Iosaphat regis Iuda, regnavit Ioram filius Iosaphat rex Iuda.
   <font size="2">
    17
   </font>
   Triginta duorum annorum erat cum regnare coepisset, et octo annis regnavit in Ierusalem.
   <font size="2">
    18
   </font>
   Ambulavitque in viis regum Israel, sicut ambulaverat domus Achab: filia enim Achab erat uxor eius: et fecit quod malum est in conspectu Domini.
   <font size="2">
    19
   </font>
   Noluit autem Dominus disperdere Iudam, propter David servum suum, sicut promiserat ei, ut daret illi lucernam, et filiis eius cunctis diebus.
  </p>
  <p>
   <font size="2">
    20
   </font>
   In diebus eius recessit Edom, ne esset sub Iuda, et constituit sibi regem.
   <font size="2">
    21
   </font>
   Venitque Ioram Seira, et omnes currus cum eo: et surrexit nocte, percussitque Idumaeos, qui eum circumdederant, et principes curruum, populus autem fugit in tabernacula sua.
   <font size="2">
    22
   </font>
   Recessit ergo Edom ne esset sub Iuda, usque ad diem hanc. Tunc recessit et Lobna in tempore illo.
  </p>
  <p>
   <font size="2">
    23
   </font>
   Reliqua autem sermonum Ioram, et universa quae fecit, nonne haec scripta sunt in libro verborum dierum regum Iuda?
   <font size="2">
    24
   </font>
   Et dormivit Ioram cum patribus suis, sepultusque est cum eis in civitate David, et regnavit Ochozias filius eius pro eo.
  </p>
  <p>
   <font size="2">
    25
   </font>
   Anno duodecimo Ioram filii Achab regis Israel regnavit Ochozias filius Ioram regis Iudae.
   <font size="2">
    26
   </font>
   Viginti duorum annorum erat Ochozias cum regnare coepisset, et uno anno regnavit in Ierusalem: nomen matris eius Athalia filia Amri regis Israel.
   <font size="2">
    27
   </font>
   Et ambulavit in viis domus Achab: et fecit quod malum est coram Domino, sicut domus Achab: gener enim domus Achab fuit.
  </p>
  <p>
   <font size="2">
    28
   </font>
   Abiit quoque cum Ioram filio Achab, ad praeliandum contra Hazael regem Syriae in Ramoth Galaad, et vulneraverunt Syri Ioram:
   <font size="2">
    29
   </font>
   qui reversus est ut curaretur, in Iezrahel: quia vulneraverant eum Syri in Ramoth praeliantem contra Hazael regem Syriae. Porro Ochozias filius Ioram rex Iuda descendit invisere Ioram filium Achab in Iezrahel, quia aegrotabat ibi.
  </p>
  <p>
   <a name="9">
   </a>
   [9]
   <font size="2">
    1
   </font>
   Eliseus autem prophetes vocavit unum de filiis prophetarum, et ait illi: Accinge lumbos tuos, et tolle lenticulam olei hanc in manu tua, et vade in Ramoth Galaad.
   <font size="2">
    2
   </font>
   Cumque veneris illuc, videbis Iehu filium Iosaphat filii Namsi: et ingressus suscitabis eum de medio fratrum suorum, et introduces in interius cubiculum.
   <font size="2">
    3
   </font>
   Tenensque lenticulam olei, fundes super caput eius, et dices: Haec dicit Dominus: Unxi te regem super Israel. Aperiesque ostium, et fugies, et non ibi subsistes.
  </p>
  <p>
   <font size="2">
    4
   </font>
   Abiit ergo adolescens puer prophetae in Ramoth Galaad,
   <font size="2">
    5
   </font>
   et ingressus est illuc: ecce autem principes exercitus sedebant, et ait: Verbum mihi ad te, o princeps. Dixitque Iehu: Ad quem ex omnibus nobis? At ille dixit: Ad te, o princeps.
   <font size="2">
    6
   </font>
   Et surrexit et ingressus est cubiculum: at ille fudit oleum super caput eius, et ait: Haec dicit Dominus Deus Israel: Unxi te regem super populum Domini Israel,
   <font size="2">
    7
   </font>
   et percuties domum Achab domini tui, et ulciscar sanguinem servorum meorum prophetarum, et sanguinem omnium servorum Domini de manu Iezabel.
   <font size="2">
    8
   </font>
   Perdamque omnem domum Achab: et interficiam de Achab mingentem ad parietem, et clausum et novissimum in Israel.
   <font size="2">
    9
   </font>
   Et dabo domum Achab, sicut domum Ieroboam filii Nabat, et sicut domum Baasa filii Ahia.
   <font size="2">
    10
   </font>
   Iezabel quoque comedent canes in agro Iezrahel, nec erit qui sepeliat eam. Aperuitque ostium, et fugit.
  </p>
  <p>
   <font size="2">
    11
   </font>
   Iehu autem egressus est ad servos domini sui: qui dixerunt ei: Rectene sunt omnia? quid venit insanus iste ad te? Qui ait eis: Nostis hominem, et quid locutus sit.
   <font size="2">
    12
   </font>
   At ille responderunt: Falsum est, sed magis narra nobis. Qui ait eis: Haec et haec locutus est mihi, et ait: Haec dicit Dominus: Unxi te regem super Israel.
   <font size="2">
    13
   </font>
   Festinaverunt itaque, et unusquisque tollens pallium suum posuerunt sub pedibus eius, in similitudinem tribunalis, et cecinerunt tuba, atque dixerunt: Regnavit Iehu.
  </p>
  <p>
   <font size="2">
    14
   </font>
   Coniuravit ergo Iehu filius Iosaphat filii Namsi contra Ioram: porro Ioram obsederat Ramoth Galaad, ipse et omnis Israel contra Hazael regem Syriae:
   <font size="2">
    15
   </font>
   et reversus fuerat ut curaretur in Iezrahel propter vulnera, quia percusserant eum Syri, praeliantem contra Hazael regem Syriae. Dixitque Iehu: Si placet vobis, nemo egrediatur profugus de civitate, ne vadat, et nuntiet in Iezrahel.
   <font size="2">
    16
   </font>
   Et ascendit, et profectus est in Iezrahel: Ioram enim aegrotabat ibi, et Ochozias rex Iuda descenderat ad visitandum Ioram.
  </p>
  <p>
   <font size="2">
    17
   </font>
   Igitur speculator qui stabat super turrim Iezrahel, vidit globum Iehu venientis, et ait: Video ego globum. Dixitque Ioram: Tolle currum, et mitte in occursum eorum, et dicat vadens: Rectene sunt omnia?
   <font size="2">
    18
   </font>
   Abiit ergo, qui ascenderat currum, in occursum eius, et ait: Haec dicit rex: Pacatane sunt omnia? Dixitque Iehu: Quid tibi et paci? Transi, et sequere me. Nuntiavit quoque speculator, dicens: Venit nuntius ad eos, et non revertitur.
   <font size="2">
    19
   </font>
   Misit etiam currum equorum secundum: venitque ad eos, et ait: Haec dicit rex: Numquid pax est? Et ait Iehu: Quid tibi et paci? Transi, et sequere me.
   <font size="2">
    20
   </font>
   Nuntiavit autem speculator, dicens: Venitusque ad eos, et non revertitur: est autem incessus quasi incessus Iehu filii Namsi, praeceps enim graditur.
   <font size="2">
    21
   </font>
   Et ait Ioram: Iunge currum. Iunxeruntque currum eius, et egressus est Ioram rex Israel, et Ochozias rex Iuda, singuli in curribus suis, egressique sunt in occursum Iehu, et invenerunt eum in agro Naboth Iezrahelitae.
  </p>
  <p>
   <font size="2">
    22
   </font>
   Cumque vidisset Ioram Iehu, dixit: Pax est, Iehu? At ille respondit: Quae pax? Adhuc fornicationes Iezabel matris tuae, et veneficia eius multa vigent.
   <font size="2">
    23
   </font>
   Convertit autem Ioram manum suam, et fugiens ait ad Ochoziam: Insidiae, Ochozia.
   <font size="2">
    24
   </font>
   Porro Iehu tetendit arcum manu, et percussit Ioram inter scapulas: et egressa est sagitta per cor eius, statimque corruit in curru suo.
   <font size="2">
    25
   </font>
   Dixitque Iehu ad Badacer ducem: Tolle, proice eum in agro Naboth Iezrahelitae: memini enim quando ego et tu sedentes in curru sequebamur Achab patrem huius, quod Dominus onus hoc levaverit super eum, dicens:
   <font size="2">
    26
   </font>
   Si non pro sanguine Naboth, et pro sanguine filiorum eius, quem vidi heri, ait Dominus, reddam tibi in agro isto, dicit Dominus. Nunc ergo tolle, et proiice eum in agrum iuxta verbum Domini.
  </p>
  <p>
   <font size="2">
    27
   </font>
   Ochozias autem rex Iuda videns hoc, fugit per viam domus horti: persecutusque est eum Iehu, et ait: Etiam hunc percutite in curru suo. Et percusserunt eum in ascensu Gaver, qui est iuxta Ieblaam: qui fugit in Mageddo, et mortuus est ibi.
   <font size="2">
    28
   </font>
   Et imposuerunt eum servi eius super currum suum, et tulerunt in Ierusalem: sepelieruntque eum in sepulchro cum patribus suis in civitate David.
  </p>
  <p>
   <font size="2">
    29
   </font>
   Anno undecimo Ioram filii Achab, regnavit Ochozias super Iudam,
   <font size="2">
    30
   </font>
   venitque Iehu in Iezrahel. Porro Iezabel, introitu eius audito, depinxit oculos suos stibio, et ornavit caput suum, et respexit per fenestram
   <font size="2">
    31
   </font>
   ingredientem Iehu per portam, et ait: Numquid pax potest esse Zambri, qui interfecit dominum suum?
  </p>
  <p>
   <font size="2">
    32
   </font>
   Levavitque Iehu faciem suam ad fenestram, et ait: Quae est ista? et inclinaverunt se ad eum duo vel tres eunuchi.
   <font size="2">
    33
   </font>
   At ille dixit eis: Praecipitate eam deorsum: et praecipitaverunt eam, aspersusque est sanguine paries, et equorum ungulae conculcaverunt eam.
   <font size="2">
    34
   </font>
   Cumque introgressus esset, ut comederet biberetque, ait: Ite, et videte maledictam illam, et sepelite eam: quia filia regis est.
   <font size="2">
    35
   </font>
   Cumque issent ut sepelirent eam, non invenerunt nisi calvariam, et pedes, et summas manus.
   <font size="2">
    36
   </font>
   Reversique nuntiaverunt ei. Et ait Iehu: Sermo Domini est, quem locutus est per servum suum Eliam Thesbiten, dicens: In agro Iezrahel comedent canes carnes Iezabel,
   <font size="2">
    37
   </font>
   et erunt carnes Iezabel sicut stercus super faciem terrae in agro Iezrahel, ita ut praetereuntes dicant: Haeccine est illa Iezabel?
  </p>
  <p>
   <a name="10">
   </a>
   [10]
   <font size="2">
    1
   </font>
   Erant autem Achab septuaginta filii in Samaria: scripsit ergo Iehu litteras, et misit in Samariam, ad optimates civitatis, et ad maiores natu, et ad nutritios Achab, dicens:
   <font size="2">
    2
   </font>
   Statim ut acceperitis litteras has, qui habetis filios domini vestri, et currus, et equos, et civitates firmas, et arma,
   <font size="2">
    3
   </font>
   eligite meliorem, et eum qui vobis placuerit de filiis domini vestri, et eum ponite super solium patris sui, et pugnate pro domo domini vestri.
   <font size="2">
    4
   </font>
   Timuerunt illi vehementer, et dixerunt: Ecce duo reges non potuerunt stare coram eo, et quomodo nos valebimus resistere?
   <font size="2">
    5
   </font>
   Miserunt ergo praepositi domus, et praefecti civitatis, et maiores natu, et nutritii ad Iehu, dicentes: Servi tui sumus, quaecumque iusseris faciemus, nec constituemus nobis regem: quaecumque tibi placent, fac.
  </p>
  <p>
   <font size="2">
    6
   </font>
   Rescripsit autem eis litteras secundo, dicens: Si mei estis, et obeditis mihi, tollite capita filiorum domini vestri, et venite ad me hac eadem hora cras in Iezrahel. Porro filii regis, septuaginta viri apud optimates civitates nutriebantur.
   <font size="2">
    7
   </font>
   Cumque venissent litteras ad eos, tulerunt filios regis, et occiderunt septuaginta viros, et posuerunt capita eorum in cophinis, et miserunt ad eum in Iezrahel.
  </p>
  <p>
   <font size="2">
    8
   </font>
   Venit autem nuntius, et indicavit ei, dicens: Attulerunt capita filiorum regis. Qui respondit: Ponite ea ad duos acervos iuxta introitum portae usque mane.
   <font size="2">
    9
   </font>
   Cumque diluxisset, egressus est, et stans dixit ad omnem populum: Iusti estis: si ego coniuravi contra dominum meum, et interfeci eum, quis percussit omnes hos?
   <font size="2">
    10
   </font>
   Videte ergo nunc quoniam non cecidit de sermonibus Domini in terram, quos locutus est Dominus super domum Achab, et Dominus fecit quod locutus est in manu servi sui Eliae.
   <font size="2">
    11
   </font>
   Percussit igitur Iehu omnes, qui reliqui erant de domo Achab in Iezrahel, et universos optimates eius, et notos, et sacerdotes, donec non remanerent ex eo reliquiae.
  </p>
  <p>
   <font size="2">
    12
   </font>
   Et surrexit, et venit in Samariam: cumque venisset ad Cameram pastorum in via,
   <font size="2">
    13
   </font>
   invenit fratres Ochoziae regis Iuda, dixitque ad eos: Quinam estis vos? Qui responderunt: Fratres Ochoziae sumus, et descendimus ad salutandos filios regis, et filios reginae.
   <font size="2">
    14
   </font>
   Qui ait: Comprehendite eos vivos. Quos cum comprehendissent vivos, iugulaverunt eos in cisterna iuxta Cameram, quadraginta duos viros, et non reliquit ex eis quemquam.
  </p>
  <p>
   <font size="2">
    15
   </font>
   Cumque abiisset inde, invenit Ionadab filium Rechab in occursum sibi, et benedixit ei. Et ait ad eum: Numquid est cor tuum rectum, sicut cor meum cum corde tuo? Et ait Ionadab: Est. Si est, inquit, da manum tuam. Qui dedit ei manum suam. At ille levavit eum ad se in currum:
   <font size="2">
    16
   </font>
   dixitque ad eum: Veni mecum, et vide zelum meum pro Domino. Et impositum in curru suo
   <font size="2">
    17
   </font>
   duxit in Samariam. Et percussit omnes qui reliqui fuerant de Achab in Samaria usque ad unum, iuxta verbum Domini, quod locutus est per Eliam.
  </p>
  <p>
   <font size="2">
    18
   </font>
   Congregavit ergo Iehu omnem populum, et dixit ad eos: Achab coluit Baal parum, ego autem colam eum amplius.
   <font size="2">
    19
   </font>
   Nunc igitur omnes prophetas Baal, et universos servos eius, et cunctos sacerdotes ipsius vocate ad me: nullus sit qui non veniat, sacrificium enim grande est mihi Baal: quicumque defuerit, non vivet. Porro Iehu faciebat hoc insidiose, ut disperderet cultores Baal.
   <font size="2">
    20
   </font>
   Et dixit: Sanctificate diem solemnem Baal. Vocavitque
   <font size="2">
    21
   </font>
   et misit in univeros terminos Israel, et venerunt cuncti servi Baal: non fuit residuus ne unus quidem qui non veniret. Et ingressi sunt templum Baal: et repleta est domus Baal, a summo usque ad summum.
   <font size="2">
    22
   </font>
   Dixitque his qui erant super vestes: Proferte vestimenta universis servis Baal. Et protulerunt eis vestes.
   <font size="2">
    23
   </font>
   Ingressusque Iehu, et Ionadab filius Rechab, templum Baal, ait cultoribus Baal: Perquirite, et videte, ne quis forte vobiscum sit de servis Domini, sed ut sint servi Baal soli.
  </p>
  <p>
   <font size="2">
    24
   </font>
   Ingressi sunt igitur ut facerent victimas et holocausta: Iehu autem praeparaverat sibi foris octoginta viros, et dixerat eis: Quicumque fugerit de hominibus his, quos ego adduxero in manus vestras, anima eius erit pro anima illius.
   <font size="2">
    25
   </font>
   Factum est autem, cum completum esset holocaustum, praecepit Iehu militibus et ducibus suis: Ingredimini, et percutite eos, nullus evadat. Percusseruntque eos in ore gladii, et proiecerunt milites et duces, et ierunt in civitatem templi Baal,
   <font size="2">
    26
   </font>
   et protulerunt statuam de fano Baal, et combusserunt,
   <font size="2">
    27
   </font>
   et comminuerunt eam. Destruxerunt quoque aedem Baal, et fecerunt pro ea latrinas usque in diem hanc.
  </p>
  <p>
   <font size="2">
    28
   </font>
   Delevit itaque Iehu Baal de Israel:
   <font size="2">
    29
   </font>
   verumtamen a peccatis Ieroboam filii Nabat, qui peccare fecit Israel, non recessit, nec dereliquit vitulos aureos, qui erant in Bethel, et in Dan.
  </p>
  <p>
   <font size="2">
    30
   </font>
   Dixit autem Dominus ad Iehu: Quia studiose egisti quod rectum erat, et placebat in oculis meis, et omnia quae erant in corde meo fecisti contra domum Achab: filii tui usque ad quartam generationem sedebunt super thronum Israel.
   <font size="2">
    31
   </font>
   Porro Iehu non custodivit ut ambularet in lege Domini Dei Israel in toto corde suo: non enim recessit a peccatis Ieroboam, qui peccare fecerat Israel.
  </p>
  <p>
   <font size="2">
    32
   </font>
   In diebus illis coepit Dominus taedere super Israel: percussitque eos Hazael in universis finibus Israel,
   <font size="2">
    33
   </font>
   a Iordane contra orientalem plagam, omnem terram Galaad, et Gad, et Ruben, et Manasse, ab Aroer, quae est super torrentem Arnon, et Galaad, et Basan.
  </p>
  <p>
   <font size="2">
    34
   </font>
   Reliqua autem verborum Iehu, et universa quae fecit, et fortitudo eius, nonne haec scripta sunt in libro verborum dierum regum Israel?
   <font size="2">
    35
   </font>
   Et dormivit Iehu cum patribus suis, sepelieruntque eum in Samaria: et regnavit Ioachaz filius eius pro eo.
   <font size="2">
    36
   </font>
   Dies autem, quos regnavit Iehu super Israel, viginti et octo anni sunt in Samaria.
  </p>
  <p>
   <a name="11">
   </a>
   [11]
   <font size="2">
    1
   </font>
   Athalia vero mater Ochoziae, videns mortuum filium suum, surrexit, et interfecit omne semen regium.
   <font size="2">
    2
   </font>
   Tollens autem Iosaba filia regis Ioram, soror Ochoziae, Ioas filium Ochoziae, furata est eum de medio filiorum regis, qui interficiebantur, et nutricem eius de triclinio: et abscondit eum a facie Athaliae ut non interficeretur.
   <font size="2">
    3
   </font>
   Eratque cum ea sex annis clam in domo Domini: porro Athalia regnavit super terram.
  </p>
  <p>
   <font size="2">
    4
   </font>
   Anno autem septimo misit Ioiada, et assumens centuriones et milites, introduxit ad se in templum Domini, pepigitque cum eis foedus: et adiurans eos in domo Domini, ostendit eis filium regis:
   <font size="2">
    5
   </font>
   et praecepit illis, dicens: Iste est sermo, quem facere debetis:
   <font size="2">
    6
   </font>
   tertia pars vestrum introeat sabbato, et observet excubias domus regis. Tertia autem pars sit ad portam Sur, et tertia pars sit ad portam, quae est post habitaculum scutariorum: et custodietis excubias domus Messa.
   <font size="2">
    7
   </font>
   Duae vero partes e vobis, omnes egredientes sabbato, custodiant excubias domus Domini circa regem.
   <font size="2">
    8
   </font>
   Et vallabitis eum, habentes arma in manibus vestris: si quis autem ingressus fuerit septum templi, interficiatur: eritisque cum rege introeunte et egrediente.
  </p>
  <p>
   <font size="2">
    9
   </font>
   Et fecerunt centuriones iuxta omnia quae praeceperat eis Ioiada sacerdos: et assumentes singuli viros suos, qui ingrediebantur sabbato, cum his qui egrediebantur sabbato, venerunt ad Ioiadam sacerdotem.
   <font size="2">
    10
   </font>
   Qui dedit eis hastas, et arma regis David, quae erant in domo Domini.
   <font size="2">
    11
   </font>
   Et steterunt singuli habentes arma in manu sua a parte templi dextera, usque ad partem sinistram altaris, et aedis, circum regem.
   <font size="2">
    12
   </font>
   Produxitque filium regis, et posuit super eum diadema, et testimonium: feceruntque eum regem, et unxerunt: et plaudentes manu, dixerunt: Vivat rex.
  </p>
  <p>
   <font size="2">
    13
   </font>
   Audivit autem Athalia vocem populi currentis: et ingressa ad turbas in templum Domini,
   <font size="2">
    14
   </font>
   vidit regem stantem super tribunal iuxta morem, et cantores, et tubas prope eum, omnemque populum terrae laetantem, et canentem tubis: et scidit vestimenta sua, clamavitque: Coniuratio, coniuratio.
  </p>
  <p>
   <font size="2">
    15
   </font>
   Praecepit autem Ioiada centurionibus, qui erant super exercitum, et ait eis: Educite eam extra septa templi, et quicumque eam secutus fuerit, feriatur gladio. Dixerat enim sacerdos: Non occidatur in templo Domini.
   <font size="2">
    16
   </font>
   Imposueruntque ei manus, et impegerunt eam per viam introitus equorum, iuxta palatium, et interfecta est ibi.
  </p>
  <p>
   <font size="2">
    17
   </font>
   Pepigit ergo Ioiada foedus inter Dominum, et inter regem, et inter populum, ut esset populus Domini, et inter regem et populum.
   <font size="2">
    18
   </font>
   Ingressusque est omnis populus terrae templum Baal, et destruxerunt aras eius, et imagines contriverunt valide: Mathan quoque sacerdotem Baal occiderunt coram altari.
  </p>
  <p>
   Et posuit sacerdos custodias in domo Domini.
   <font size="2">
    19
   </font>
   Tulitque centuriones, et Cerethi et Phelethi legiones, et omnem populum terrae, deduxeruntque regem de domo Domini: et venerunt per viam portae scutariorum in palatium, et sedit super thronum regum.
   <font size="2">
    20
   </font>
   Laetatusque est omnis populus terrae, et civitas conquievit: Athalia autem occisa est gladio in domo regis.
   <font size="2">
    21
   </font>
   Septemque annorum erat Ioas, cum regnare coepisset.
  </p>
  <p>
   <a name="12">
   </a>
   [12]
   <font size="2">
    1
   </font>
   Anno septimo Iehu regnavit Ioas: et quadraginta annis regnavit in Ierusalem. Nomen matris eius Sebia de Bersabee.
   <font size="2">
    2
   </font>
   Fecitque Ioas rectum coram Domino cunctis diebus, quibus docuit eum Ioiada sacerdos.
   <font size="2">
    3
   </font>
   Verumtamen excelsa non abstulit: adhuc enim populus immolabat, et adolebat in excelsis incensum.
  </p>
  <p>
   <font size="2">
    4
   </font>
   Dixitque Ioas ad sacerdotes: Omnem pecuniam sanctorum, quae illata fuerit in templum Domini a praetereuntibus, quae offertur pro pretio animae, et quam sponte et arbitrio cordis sui inferunt in templum Domini:
   <font size="2">
    5
   </font>
   accipiant illam sacerdotes iuxta ordinem suum, et instaurent sartatecta domus, si quid necessarium viderint instauratione.
  </p>
  <p>
   <font size="2">
    6
   </font>
   Igitur usque ad vigesimum tertium annum regis Ioas, non instauraverunt sacerdotes sartatecta templi.
   <font size="2">
    7
   </font>
   Vocavitque rex Ioas Ioiadam pontificem et sacerdotes, dicens eis: Quare sartatecta non instauratis templi? Nolite ergo amplius accipere pecuniam iuxta ordinem vestrum, sed ad instaurationem templi reddite eam.
   <font size="2">
    8
   </font>
   Prohibitique sunt sacerdotes ultra accipere pecuniam a populo, et instaurare sartatecta domus.
  </p>
  <p>
   <font size="2">
    9
   </font>
   Et tulit Ioiada pontifex gazophylacium unum, aperuitque foramen desuper, et posuit illud iuxta altare ad dexteram ingredientium domum Domini, mittebantque in eo sacerdotes, qui custodiebant ostia, omnem pecuniam, quae deferebatur ad templum Domini.
   <font size="2">
    10
   </font>
   Cumque viderent nimiam pecuniam esse in gazophylacio, ascendebat scriba regis, et pontifex, effundebantque et numerabant pecuniam, quae inveniebatur in domo Domini:
   <font size="2">
    11
   </font>
   et dabant eam iuxta numerum atque mensuram in manu eorum, qui praeerant caementariis domus Domini: qui impendebant eam in fabris lignorum, et in caementariis iis, qui operabantur in domo Domini,
   <font size="2">
    12
   </font>
   et sartatecta faciebant: et in iis, qui caedebant saxa, et ut emerent ligna, et lapides, qui excidebantur, ita ut impleretur instauratio domus Domini in universis, quae indigebant expensa ad muniendam domum.
   <font size="2">
    13
   </font>
   Verumtamen non fiebant ex eadem pecunia hydriae templi Domini, et fuscinulae, et thuribula, et tubae, et omne vas aureum et argenteum de pecunia, quae inferebatur in templum Domini.
   <font size="2">
    14
   </font>
   Iis enim, qui faciebant opus, dabatur ut instauraretur templum Domini:
   <font size="2">
    15
   </font>
   et non fiebat ratio iis hominibus, qui accipiebant pecuniam ut distribuerent eam artificibus, sed in fide tractabant eam.
   <font size="2">
    16
   </font>
   Pecuniam vero pro delicto, et pecuniam pro peccatis non inferebant in templum Domini, quia sacerdotum erat.
  </p>
  <p>
   <font size="2">
    17
   </font>
   Tunc ascendit Hazael rex Syriae, et pugnabat contra Geth, cepitque eam: et direxit faciem suam ut ascenderet in Ierusalem.
   <font size="2">
    18
   </font>
   Quam ob rem tulit Ioas rex Iuda omnia sanctificata, quae consecraverant Iosaphat, et Ioram, et Ochozias, patres eius reges Iuda, et quae ipse obtulerat: et universum argentum, quod inveniri potuit in thesauris templi Domini, et in palatio regis: misitque Hazaeli regi Syriae, et recessit ab Ierusalem.
  </p>
  <p>
   <font size="2">
    19
   </font>
   Reliqua autem sermonum Ioas, et universa quae fecit, nonne haec scripta sunt in libro verborum dierum regum Iuda?
   <font size="2">
    20
   </font>
   Surrexerunt autem servi eius, et coniuraverunt inter se, percusseruntque Ioas in Domo Mello in descensu Sella.
   <font size="2">
    21
   </font>
   Iosachar namque filius Semaath, et Iozabad filius Somer servi eius, percusserunt eum, et mortuus est: et sepelierunt eum cum patribus suis in civitate David: regnavitque Amasias filius eius pro eo.
  </p>
  <p>
   <a name="13">
   </a>
   [13]
   <font size="2">
    1
   </font>
   Anno vigesimo tertio Ioas filii Ochoziae regis Iuda, regnavit Ioachaz filius Iehu super Israel in Samaria decem et septem annis.
   <font size="2">
    2
   </font>
   Et fecit malum coram Domino, secutusque est peccata Ieroboam filii Nabat, qui peccare fecit Israel, et non declinavit ab eis.
  </p>
  <p>
   <font size="2">
    3
   </font>
   Iratusque est furor Domini contra Israel, et tradidit eos in manu Hazael regis Syriae, et in manu Benadad filii Hazael, cunctis diebus.
   <font size="2">
    4
   </font>
   Deprecatus est autem Ioachaz faciem Domini, et audivit eum Dominus: vidit enim angustiam Israel, quia attriverat eos rex Syriae:
   <font size="2">
    5
   </font>
   et dedit Dominus salvatorem Israeli, et liberatus est de manu regis Syriae: habitaveruntque filii Israel in tabernaculis suis sicut heri et nudiustertius.
   <font size="2">
    6
   </font>
   Verumtamen non recesserunt a peccatis domus Ieroboam, qui peccare fecit Israel, sed in ipsis ambulaverunt: siquidem et lucus permansit in Samaria.
   <font size="2">
    7
   </font>
   Et non sunt derelicti Ioachaz de populo nisi quinquaginta equites, et decem currus, et decem millia peditum: interfecerat enim eos rex Syriae, et redegerat quasi pulverem in tritura areae.
  </p>
  <p>
   <font size="2">
    8
   </font>
   Reliqua autem sermonum Ioachaz, et universa quae fecit, et fortitudo eius, nonne haec scripta sunt in libro sermonum dierum regum Israel?
   <font size="2">
    9
   </font>
   Dormivitque Ioachaz cum patribus suis, et sepelierunt eum in Samaria: regnavitque Ioas filius eius pro eo.
  </p>
  <p>
   <font size="2">
    10
   </font>
   Anno trigesimo septimo Ioas regis Iuda, regnavit Ioas filius Ioachaz super Israel in Samaria sedecim annis,
   <font size="2">
    11
   </font>
   et fecit quod malum est in conspectu Domini: non declinavit ab omnibus peccatis Ieroboam filii Nabat, qui peccare fecit Israel, sed in ipsis ambulavit.
   <font size="2">
    12
   </font>
   Reliqua autem sermonum Ioas, et universa quae fecit, et fortitudo eius, quomodo pugnaverit contra Amasiam regem Iuda, nonne haec scripta sunt in libro sermonum dierum regum Israel?
   <font size="2">
    13
   </font>
   Et dormivit Ioas cum patribus suis: Ieroboam autem sedit super solium eius. Porro Ioas sepultus est in Samaria cum regibus Israel.
  </p>
  <p>
   <font size="2">
    14
   </font>
   Eliseus autem aegrotabat infirmitate, qua et mortuus est: descenditque ad eum Ioas rex Israel, et flebat coram eo, dicebatque: Pater mi, pater mi, currus Israel et auriga eius.
   <font size="2">
    15
   </font>
   Et ait illi Eliseus: Affer arcum, et sagittas. Cumque attulisset ad eum arcum, et sagittas,
   <font size="2">
    16
   </font>
   dixit ad regem Israel: Pone manum tuam super arcum. Et cum posuisset ille manum suam, superposuit Eliseus manus suas manibus regis,
   <font size="2">
    17
   </font>
   et ait: Aperi fenestram orientalem. Cumque aperuisset, dixit Eliseus: Iace sagittam. Et iecit. Et ait Eliseus: Sagitta salutis Domini, et sagitta salutis contra Syriam: percutiesque Syriam in Aphec, donec consumas eam.
   <font size="2">
    18
   </font>
   Et ait: Tolle sagittas. Qui cum tulisset, rursum dixit ei: Percute iaculo terram. Et cum percussisset tribus vicibus, et stetisset,
   <font size="2">
    19
   </font>
   iratus est vir Dei contra eum, et ait: Si percussisses quinquies, aut sexies, sive septies, percussisses Syriam usque ad consumptionem: nunc autem tribus vicibus percuties eam.
  </p>
  <p>
   <font size="2">
    20
   </font>
   Mortuus est ergo Eliseus, et sepelierunt eum. Latrunculi autem de Moab venerunt in terram in ipso anno.
   <font size="2">
    21
   </font>
   Quidam autem sepelientes hominem, viderunt latrunculos, et proiecerunt cadaver in sepulchro Elisei. Quod cum tetigisset ossa Elisei, revixit homo, et stetit super pedes suos.
  </p>
  <p>
   <font size="2">
    22
   </font>
   Igitur Hazael rex Syriae afflixit Israel cunctis diebus Ioachaz:
   <font size="2">
    23
   </font>
   et misertus est Dominus eorum, et reversus est ad eos propter pactum suum, quod habebat cum Abraham, et Isaac, et Iacob: et noluit disperdere eos, neque proicere penitus usque in praesens tempus.
   <font size="2">
    24
   </font>
   Mortuus est autem Hazael rex Syriae, et regnavit Benadad filius eius pro eo.
   <font size="2">
    25
   </font>
   Porro Ioas filius Ioachaz tulit urbes de manu Benadad filii Hazael, quas tulerat de manu Ioachaz patris sui iure praelii: tribus vicibus percussit eum Ioas, et reddidit civitates Israel.
  </p>
  <p>
   <a name="14">
   </a>
   [14]
   <font size="2">
    1
   </font>
   In anno secundo Ioas filii Ioachaz regis Israel, regnavit Amasias filius Ioas regis Iuda.
   <font size="2">
    2
   </font>
   Viginti quinque annorum erat cum regnare coepisset: viginti autem et novem annis regnavit in Ierusalem. Nomen matris eius Ioadan de Ierusalem.
   <font size="2">
    3
   </font>
   Et fecit rectum coram Domino, verumtamen non ut David pater eius. Iuxta omnia, quae fecit Ioas pater suus, fecit:
   <font size="2">
    4
   </font>
   nisi hoc tantum quod excelsa non abstulit: adhuc enim populus immolabat, et adolebat incensum in excelsis.
   <font size="2">
    5
   </font>
   Cumque obtinuisset regnum, percussit servos suos, qui interfecerant regem patrem suum:
   <font size="2">
    6
   </font>
   filios autem eorum, qui occiderant, non occidit, iuxta quod scriptum est in libro legis Moysi, sicut praecepit Dominus, dicens: Non morientur patres pro filiis, neque filii morientur pro patribus: sed unusquisque in peccato suo morietur.
  </p>
  <p>
   <font size="2">
    7
   </font>
   Ipse percussit Edom in valle Salinarum decem millia, et apprehendit petram in praelio, vocavitque nomen eius Iectehel usque in praesentem diem.
  </p>
  <p>
   <font size="2">
    8
   </font>
   Tunc misit Amasias nuntios ad Ioas filium Ioachaz, filii Iehu regis Israel, dicens: Veni, et videamus nos.
   <font size="2">
    9
   </font>
   Remisitque Ioas rex Israel ad Amasiam regem Iuda, dicens: Carduus Libani misit ad cedrum, quae est in Libano, dicens: Da filiam tuam filio meo uxorem. Transieruntque bestiae saltus, quae sunt in Libano, et conculcaverunt carduum.
   <font size="2">
    10
   </font>
   Percutiens invaluisti super Edom, et sublevavit te cor tuum: contentus esto gloria, et sede in domo tua: quare provocas malum, ut cadas tu et Iudas tecum?
   <font size="2">
    11
   </font>
   Et non acquievit Amasias.
  </p>
  <p>
   Ascenditque Ioas rex Israel, et viderunt se, ipse et Amasias rex Iuda, in Bethsames oppido Iudae.
   <font size="2">
    12
   </font>
   Percussusque est Iuda coram Israel, et fugerunt unusquisque in tabernacula sua.
   <font size="2">
    13
   </font>
   Amasiam vero regem Iuda, filium Ioas filii Ochoziae, cepit Ioas rex Israel in Bethsames, et adduxit eum in Ierusalem: et interrupit murum Ierusalem, a porta Ephraim usque ad portam anguli, quadringentis cubitis.
   <font size="2">
    14
   </font>
   Tulitque omne aurum, et argentum, et universa vasa, quae inventa sunt in domo Domini, et in thesauris regis, et obsides, et reversus est in Samariam.
  </p>
  <p>
   <font size="2">
    15
   </font>
   Reliqua autem verborum Ioas quae fecit, et fortitudo eius qua pugnavit contra Amasiam regem Iuda, nonne haec scripta sunt in libro sermonum dierum regum Israel?
   <font size="2">
    16
   </font>
   Dormivitque Ioas cum patribus suis, et sepultus est in Samaria cum regibus Israel, et regnavit Ieroboam filius eius pro eo.
  </p>
  <p>
   <font size="2">
    17
   </font>
   Vixit autem Amasias, filius Ioas, rex Iuda, postquam mortuus est Ioas filius Ioachaz regis Israel, quindecim annis.
  </p>
  <p>
   <font size="2">
    18
   </font>
   Reliqua autem sermonum Amasiae, nonne haec scripta sunt in libro sermonum dierum regum Iuda?
   <font size="2">
    19
   </font>
   Factaque est contra eum coniuratio in Ierusalem: at ille fugit in Lachis. Miseruntque post eum in Lachis, et interfecerunt eum ibi.
   <font size="2">
    20
   </font>
   Et asportaverunt in equis, sepultusque est in Ierusalem cum patribus suis in civitate David.
   <font size="2">
    21
   </font>
   Tulit autem universus populus Iudae Azariam annos natum sedecim, et constituerunt eum regem pro patre eius Amasia.
   <font size="2">
    22
   </font>
   Ipse aedificavit Aelath, et restituit eam Iudae, postquam dormivit rex cum patribus suis.
  </p>
  <p>
   <font size="2">
    23
   </font>
   Anno quintodecimo Amasiae filii Ioas regis Iuda, regnavit Ieroboam filius Ioas regis Israel in Samaria, quadraginta et uno anno:
   <font size="2">
    24
   </font>
   et fecit quod malum est coram Domino. Non recessit ab omnibus peccatis Ieroboam filii Nabat, qui peccare fecit Israel.
  </p>
  <p>
   <font size="2">
    25
   </font>
   Ipse restituit terminos Israel ab introitu Emath, usque ad mare solitudinis, iuxta sermonem Domini Dei Israel, quem locutus est per servum suum Ionam filium Amathi prophetam, qui erat de Geth, quae est in Opher.
   <font size="2">
    26
   </font>
   Vidit enim Dominus afflictionem Israel amaram nimis, et quod consumpti essent usque ad clausos carcere, et extremos, et non esset qui auxiliaretur Israeli.
   <font size="2">
    27
   </font>
   Nec locutus est Dominus ut deleret nomen Israel de sub caelo, sed salvavit eos in manu Ieroboam filii Ioas.
  </p>
  <p>
   <font size="2">
    28
   </font>
   Reliqua autem sermonum Ieroboam, et universa quae fecit, et fortitudo eius, qua praeliatus est, et quomodo restituit Damascum et Emath Iudae in Israel, nonne haec scripta sunt in libro sermonum dierum regum Israel?
   <font size="2">
    29
   </font>
   Dormivitque Ieroboam cum patribus suis regibus Israel, et regnavit Zacharias filius eius pro eo.
  </p>
  <p>
   <a name="15">
   </a>
   [15]
   <font size="2">
    1
   </font>
   Anno vigesimo septimo Ieroboam regis Israel, regnavit Azarias filius Amasiae regis Iuda.
   <font size="2">
    2
   </font>
   Sedecim annorum erat cum regnare coepisset, et quinquaginta duobus annis regnavit in Ierusalem: nomen matris eius Iechelia de Ierusalem.
   <font size="2">
    3
   </font>
   Fecitque quod erat placitum coram Domino, iuxta omnia quae fecit Amasias pater eius.
   <font size="2">
    4
   </font>
   Verumtamen excelsa non est demolitus: adhuc populus sacrificabat, et adolebat incensum in excelsis.
   <font size="2">
    5
   </font>
   Percussit autem Dominus regem, et fuit leprosus usque in diem mortis suae, et habitabat in domo libera seorsum: Ioatham vero filius regis gubernabat palatium, et iudicabit populum terrae.
  </p>
  <p>
   <font size="2">
    6
   </font>
   Reliqua autem sermonum Azariae, et universa quae fecit, nonne haec scripta sunt in libro verborum dierum regum Iuda?
   <font size="2">
    7
   </font>
   Et dormivit Azarias cum patribus suis: sepelieruntque eum cum maioribus suis in civitate David, et regnavit Ioatham filius eius pro eo.
  </p>
  <p>
   <font size="2">
    8
   </font>
   Anno trigesimo octavo Azariae regis Iuda, regnavit Zacharias filius Ieroboam super Israel in Samaria sex mensibus:
   <font size="2">
    9
   </font>
   et fecit quod malum est coram Domino, sicut fecerant patres eius: non recessit a peccatis Ieroboam filii Nabat, qui peccare fecit Israel.
   <font size="2">
    10
   </font>
   Coniuravit autem contra eum Sellum filius Iabes: percussitque eum palam, et interfecit, regnavitque pro eo.
  </p>
  <p>
   <font size="2">
    11
   </font>
   Reliqua autem verborum Zachariae, nonne haec scripta sunt in libro sermonum dierum regum Israel?
   <font size="2">
    12
   </font>
   Iste est sermo Domini, quem locutus est ad Iehu, dicens: Filii tui usque ad quartam generationem sedebunt super thronum Israel. Factumque est ita.
  </p>
  <p>
   <font size="2">
    13
   </font>
   Sellum filius Iabes regnavit trigesimo novo anno Azariae regis Iuda: regnavit autem uno mense in Samaria.
   <font size="2">
    14
   </font>
   Et ascendit Manahem filius Gadi de Thersa, venitque in Samariam, et percussit Sellum filium Iabes in Samaria, et interfecit eum, regnavitque pro eo.
  </p>
  <p>
   <font size="2">
    15
   </font>
   Reliqua autem verborum Sellum, et coniuratio eius, per quam tetendit insidias, nonne haec scripta sunt in libro sermonum dierum regum Israel?
  </p>
  <p>
   <font size="2">
    16
   </font>
   Tunc percussit Manahem Thapsam, et omnes qui erant in ea, et terminos eius de Thersa: noluerant enim aperire ei: et interfecit omnes praegnantes eius, et scidit eas.
  </p>
  <p>
   <font size="2">
    17
   </font>
   Anno trigesimo nono Azariae regis Iuda, regnavit Manahem filius Gadi super Israel decem annis in Samaria.
   <font size="2">
    18
   </font>
   Fecitque quod erat malum coram Domino: non recessit a peccatis Ieroboam filii Nabat, qui peccare fecit Israel cunctis diebus eius.
   <font size="2">
    19
   </font>
   Veniebat Phul rex Assyriorum in terram, et dabat Manahem Phul mille talenta argenti, ut esset ei in auxilium, et firmaret regnum eius.
   <font size="2">
    20
   </font>
   Indixitque Manahem argentum super Israel cunctis potentibus et divitibus, ut daret regi Assyriorum quinquaginta siclos argenti per singulos: reversusque est rex Assyriorum, et non est moratus in terra.
  </p>
  <p>
   <font size="2">
    21
   </font>
   Reliqua autem sermonum Manahem, et universa quae fecit, nonne haec scripta sunt in libro sermonum dierum regum Israel?
   <font size="2">
    22
   </font>
   Et dormivit Manahem cum patribus suis: regnavitque Phaceia filius eius pro eo.
  </p>
  <p>
   <font size="2">
    23
   </font>
   Anno quinquagesimo Azariae regis Iuda, regnavit Phaceia filius Manahem super Israel in Samaria biennio:
   <font size="2">
    24
   </font>
   et fecit quod erat malum coram Domino: non recessit a peccatis Ieroboam filii Nabat, qui peccare fecit Israel.
   <font size="2">
    25
   </font>
   Coniuravit autem adversus eum Phacee filius Romeliae, dux eius, et percussit eum in Samaria in turre domus regiae iuxta Argob, et iuxta Arie, et cum eo quinquaginta viros de filiis Galaaditarum, et interfecit eum, regnavitque pro eo.
  </p>
  <p>
   <font size="2">
    26
   </font>
   Reliqua autem sermonum Phaceia, et universa quae fecit, nonne haec scripta sunt in libro sermonum dierum regum Israel?
  </p>
  <p>
   <font size="2">
    27
   </font>
   Anno quinquagesimo secundo Azariae regis Iuda, regnavit Phacee filius Romeliae super Israel in Samaria viginti annis.
   <font size="2">
    28
   </font>
   Et fecit quod erat malum coram Domino: non recessit a peccatis Ieroboam filii Nabat, qui peccare fecit Israel.
   <font size="2">
    29
   </font>
   In diebus Phacee regis Israel venit Theglathphalasar rex Assur, et cepit Aion, et Abel-Domum, Maacha et Ianoe, et Cedes, et Asor, et Galaad, et Galilaeam, et universam terram Nephthali: et transtulit eos in Assyrios.
   <font size="2">
    30
   </font>
   Coniuravit autem, et tetendit insidias Osee filius Ela contra Phacee filium Romeliae, et percussit eum, et interfecit: regnavitque pro eo vigesimo anno Ioatham filii Oziae.
  </p>
  <p>
   <font size="2">
    31
   </font>
   Reliqua autem sermonum Phacee, et universa quae fecit, nonne haec scripta sunt in libro sermonum dierum regum Israel?
  </p>
  <p>
   <font size="2">
    32
   </font>
   Anno secundo Phacee, filii Romeliae regis Israel, regnavit Ioatham filius Oziae regis Iuda.
   <font size="2">
    33
   </font>
   Viginti quinque annorum erat cum regnare coepisset, et sedecim annis regnavit in Ierusalem: nomen matris eius Ierusa, filia Sadoc.
   <font size="2">
    34
   </font>
   Fecitque quod erat placitum coram Domino: iuxta omnia quae fecerat Ozias pater suus operatus est.
   <font size="2">
    35
   </font>
   Verumtamen excelsa non abstulit: adhuc populus immolabat, et adolebat incensum in excelsis: ipse aedificavit portam domus Domini sublimissimam.
  </p>
  <p>
   <font size="2">
    36
   </font>
   Reliqua autem sermonum Ioatham, et universa quae fecit, nonne haec scripta sunt in libro verborum dierum regum Iuda?
   <font size="2">
    37
   </font>
   In diebus illis coepit Dominus mittere in Iudam Rasin regem Syriae, et Phacee filium Romeliae.
   <font size="2">
    38
   </font>
   Et dormivit Ioatham cum patribus suis, sepultusque est cum eis in civitate David patris sui, et regnavit Achaz filius eius pro eo.
  </p>
  <p>
   <a name="16">
   </a>
   [16]
   <font size="2">
    1
   </font>
   Anno decimo septimo Phacee filii Romeliae, regnavit Achaz filius Ioatham regis Iuda.
   <font size="2">
    2
   </font>
   Viginti annorum erat Achaz cum regnare coepisset, et sedecim annis regnavit in Ierusalem: non fecit quod erat placitum in conspectu Domini Dei sui, sicut David pater eius:
   <font size="2">
    3
   </font>
   sed ambulavit in via regum Israel: insuper et filium suum consecravit, transferens per ignem secundum idola gentium, quae dissipavit Dominus coram filiis Israel.
   <font size="2">
    4
   </font>
   Immolabat quoque victimas, et adolebat incensum in excelsis, et in collibus, et sub omni ligno frondoso.
  </p>
  <p>
   <font size="2">
    5
   </font>
   Tunc ascendit Rasin rex Syriae, et Phacee filius Romeliae rex Israel, in Ierusalem ad praeliandum: cumque obsiderent Achaz, non valuerunt superare eum.
   <font size="2">
    6
   </font>
   In tempore illo restituit Rasin rex Syriae, Ailam Syriae, et eiecit Iudaeos de Aila: et Idumaei venerunt in Ailam, et habitaverunt ibi usque in diem hanc.
   <font size="2">
    7
   </font>
   Misit autem Achaz nuntios ad Theglathphalasar regem Assyriorum, dicens: Servus tuus, et filius tuus ego sum: ascende, et salvum me fac de manu regis Syriae, et de manu regis Israel, qui consurrexerunt adversum me.
   <font size="2">
    8
   </font>
   Et cum collegisset argentum et aurum, quod inveniri potuit in domo Domini, et in thesauris regis, misit regi Assyriorum munera.
   <font size="2">
    9
   </font>
   Qui et acquievit voluntati eius: ascendit enim rex Assyriorum in Damascum, et vastavit eam: et transtulit habitatores eius Cyrenen, Rasin autem interfecit.
  </p>
  <p>
   <font size="2">
    10
   </font>
   Perrexitque rex Achaz in occursum Theglathphalasar regis Assyriorum in Damascum: cumque vidisset altare Damasci, misit rex Achaz ad Uriam sacerdotem exemplar eius, et similitudinem iuxta omne opus eius.
   <font size="2">
    11
   </font>
   Exstruxitque Urias sacerdos altare: iuxta omnia quae praeceperat rex Achaz de Damasco, ita fecit sacerdos Urias donec veniret rex Achaz de Damasco.
   <font size="2">
    12
   </font>
   Cumque venisset rex de Damasco, vidit altare, et veneratus est illud: ascenditque et immolavit holocausta, et sacrificium suum,
   <font size="2">
    13
   </font>
   et libavit libamina, et fudit sanguinem pacificorum, quae obtulerat super altare.
   <font size="2">
    14
   </font>
   Porro altare aereum, quod erat coram Domino, transtulit de facie templi, et de loco altaris, et de loco templi Domini: posuitque illud ex latere altaris ad aquilonem.
  </p>
  <p>
   <font size="2">
    15
   </font>
   Praecepit quoque rex Achaz Uriae sacerdoti, dicens: Super altare maius offer holocaustum matutinum, et sacrificium vespertinum, et holocaustum regis, et sacrificium eius, et holocaustum universi populi terrae, et sacrificia eorum, et libamina eorum: et omnem sanguinem holocausti, et universum sanguinem victimae super illud effundes: altare vero aereum erit paratum ad voluntatem meam.
   <font size="2">
    16
   </font>
   Fecit igitur Urias sacerdos iuxta omnia quae praeceperat rex Achaz.
   <font size="2">
    17
   </font>
   Tulit autem rex Achaz caelatas bases, et luterem, qui erat desuper: et mare deposuit de bobus aereis, qui sustentabant illud, et posuit super pavimentum stratum lapide.
   <font size="2">
    18
   </font>
   Musach quoque sabbati, quod aedificaverat in templo: et ingressum regis exterius convertit in templum Domini propter regem Assyriorum.
  </p>
  <p>
   <font size="2">
    19
   </font>
   Reliqua autem verborum Achaz, quae fecit, nonne haec scripta sunt in libro sermonum dierum regum Iuda?
   <font size="2">
    20
   </font>
   Dormivitque Achaz cum patribus suis, et sepultus est cum eis in civitate David, et regnavit Ezechias filius eius pro eo.
  </p>
  <p>
   <a name="17">
   </a>
   [17]
   <font size="2">
    1
   </font>
   Anno duodecimo Achaz regis Iuda, regnavit Osee filius Ela in Samaria super Israel novem annis.
   <font size="2">
    2
   </font>
   Fecitque malum coram Domino: sed non sicut reges Israel, qui ante eum fuerant.
  </p>
  <p>
   <font size="2">
    3
   </font>
   Contra hunc ascendit Salmanasar rex Assyriorum, et factus est ei Osee servus, reddebatque illi tributa.
   <font size="2">
    4
   </font>
   Cumque deprehendisset rex Assyriorum Osee, quod rebellare nitens misisset nuntios ad Sua regem Aegypti, ne praestaret tributa regi Assyriorum sicut singulis annis solitus erat, obsedit eum, et vinctum misit in carcerem.
  </p>
  <p>
   <font size="2">
    5
   </font>
   Pervagatusque est omnem terram: et ascendens Samariam, obsedit eam tribus annis.
   <font size="2">
    6
   </font>
   Anno autem nono Osee, cepit rex Assyriorum Samariam, et transtulit Israel in Assyrios: posuique eos in Hala, et in Habor iuxta fluvium Gozan, in civitatibus Medorum.
  </p>
  <p>
   <font size="2">
    7
   </font>
   Factum est enim, cum peccassent filii Israel Domino Deo suo, qui eduxerat eos de terra Aegypti, de manu Pharaonis regis Aegypti, coluerunt deos alienos.
   <font size="2">
    8
   </font>
   Et ambulaverunt iuxta ritum gentium, quas consumpserat Dominus in conspectu filiorum Israel, et regum Israel, quia similiter fecerant.
   <font size="2">
    9
   </font>
   Et offenderunt filii Israel verbis non rectis Dominum Deum suum: et aedificaverunt sibi excelsa in cunctis urbibus suis a turre custodum usque ad civitatem munitam.
   <font size="2">
    10
   </font>
   Feceruntque sibi statuas, et lucos in omni colle sublimi, et subter omne lignum nemorosum:
   <font size="2">
    11
   </font>
   et adolebant ibi incensum super aras in morem gentium, quas transtulerat Dominus a facie eorum: feceruntque verba pessima irritantes Dominum.
   <font size="2">
    12
   </font>
   Et coluerunt immunditias, de quibus praecepit eis Dominus ne facerent verbum hoc.
  </p>
  <p>
   <font size="2">
    13
   </font>
   Et testificatus est Dominus in Israel et in Iuda per manum omnium prophetarum et videntium, dicens: Revertimini a viis vestris pessimis, et custodite praecepta mea, et caeremonias iuxta omnem legem, quam praecepi patribus vestris: et sicut misi ad vos in manu servorum meorum prophetarum.
   <font size="2">
    14
   </font>
   Qui non audierunt, sed induraverunt cervicem suam iuxta cervicem patrum suorum, qui noluerunt obedire Domino Deo suo.
   <font size="2">
    15
   </font>
   Et abiecerunt legitima eius, et pactum, quod pepigit cum patribus eorum, et testificationes, quibus contestatus est eos: secutique sunt vanitates, et vane egerunt: et secuti sunt gentes, quae erant per circuitum eorum, super quibus praeceperat Dominus eis ut non facerent sicut et illae faciebant.
   <font size="2">
    16
   </font>
   Et dereliquerunt omnia praecepta Domini Dei sui: feceruntque sibi conflatiles duos vitulos, et lucos, et adoraverunt universam militiam caeli: servieruntque Baal,
   <font size="2">
    17
   </font>
   et consecraverunt filios suos, et filias suas per ignem: et divinationibus inserviebant, et auguriis: et tradiderunt se ut facerent malum coram Domino, ut irritarent eum.
  </p>
  <p>
   <font size="2">
    18
   </font>
   Iratusque est Dominus vehementer Israeli, et abstulit eos a conspectu suo, et non remansit nisi tribus Iuda tantummodo.
   <font size="2">
    19
   </font>
   Sed nec ipse Iuda custodivit mandata Domini Dei sui: verum ambulavit in erroribus Israel, quos operatus fuerat.
   <font size="2">
    20
   </font>
   Proiecitque Dominus omne semen Israel, et afflixit eos, et tradidit eos in manu diripientium, donec proiceret eos a facie sua:
   <font size="2">
    21
   </font>
   ex eo iam tempore, quo scissus est Israel a domo David, et consituerunt sibi regem Ieroboam filium Nabat, separavit enim Ieroboam Israel a Domino, et peccare eos fecit peccatum magnum.
   <font size="2">
    22
   </font>
   Et ambulaverunt filii Israel in universis peccatis Ieroboam quae fecerat: et non recesserunt ab eis,
   <font size="2">
    23
   </font>
   usquequo Dominus auferret Israel a facie sua, sicut locutus fuerat in manu omnium servorum suorum prophetarum: translatusque est Israel de terra sua in Assyrios, usque in diem hanc.
  </p>
  <p>
   <font size="2">
    24
   </font>
   Adduxit autem rex Assyriorum de Babylone, et de Cutha, et de Avah, et de Emath, et de Sepharvaim: et collocavit eos in civitatibus Samariae pro filiis Israel: qui possederunt Samariam, et habitaverunt in urbibus eius.
  </p>
  <p>
   <font size="2">
    25
   </font>
   Cumque ibi habitare coepissent, non timebant Dominum: et immisit in eos Dominus leones, qui interficiebant eos.
   <font size="2">
    26
   </font>
   Nuntiatumque est regi Assyriorum, et dictum: Gentes, quas transtulisti, et habitare fecisti in civitatibus Samriae, ignorant legitima Dei terrae: et immisit in eos Dominus leones, et ecce interficiunt eos, eo quod ignorent ritum Dei terrae.
   <font size="2">
    27
   </font>
   Praecepit autem rex Assyriorum, dicens: Ducite illuc unum de sacerdotibus, quos inde captivos adduxistis, et vadat, et habitet cum eis: et doceat eos legitima Dei terrae.
   <font size="2">
    28
   </font>
   Igitur cum venisset unus de sacerdotibus his, qui captivi ducti fuerant de Samaria, habitavit in Bethel, et docebat eos quomodo colerent Dominum.
  </p>
  <p>
   <font size="2">
    29
   </font>
   Et unaquaeque gens fabricata est deum suum: posueruntque eos in fanis excelsis, quae fecerant Samaritae, gens et gens in urbibus suis, in quibus habitabat.
   <font size="2">
    30
   </font>
   Viri enim Babylonii fecerunt Sochothbenoth: viri autem Cuthaei fecerunt Nergel: et viri de Emath fecerunt Asima.
   <font size="2">
    31
   </font>
   Porro Hevaei fecerunt Nebahaz et Tharthac. Hi autem qui erant de Sepharvaim, comburebant filios suos igni, Adramelech et Anamlech diis Sepharvaim,
   <font size="2">
    32
   </font>
   et nihilominus colebant Dominum. Fecerunt autem sibi de novissimis sacerdotes excelsorum, et ponebant eos in fanis sublimibus.
   <font size="2">
    33
   </font>
   Et cum Dominum colerent, diis quoque suis serviebant iuxta consuetudinem gentium, de quibus translati fuerant Samariam.
  </p>
  <p>
   <font size="2">
    34
   </font>
   Usque in praesentem diem morem sequuntur antiquum: non timent Dominum, neque custodiunt caeremonias eius, iudicia, et legem, et mandatum, quod praeceperat Dominus filiis Iacob, quem cognominavit Israel:
   <font size="2">
    35
   </font>
   et percusserat cum eis pactum, et mandaverat eis, dicens: Nolite timere deos alienos, et non adoretis eos, neque colatis eos, et non immoletis eis:
   <font size="2">
    36
   </font>
   sed Dominum Deum vestrum, qui eduxit vos de terra Aegypti in fortitudine magna, et in brachio extento, ipsum timete, et illum adorate, et ipsi immolate.
   <font size="2">
    37
   </font>
   Caeremonias quoque, et iudicia, et legem, et mandatum, quod scripsit vobis, custodite ut faciatis cunctis diebus: et non timeatis deos alienos.
   <font size="2">
    38
   </font>
   Et pactum quod percussit vobiscum, nolite oblivisci: nec colatis deos alienos,
   <font size="2">
    39
   </font>
   sed Dominum Deum vestrum timete, et ipse eruet vos de manu omnium inimicorum vestrorum.
   <font size="2">
    40
   </font>
   Illi vero non audierunt, sed iuxta consuetudinem suam pristinam perpetrabant.
  </p>
  <p>
   <font size="2">
    41
   </font>
   Fuerunt igitur gentes istae timentes quidem Dominum, sed nihilominus et idolis suis servientes: nam et filii eorum, et nepotes, sicut fecerunt patres sui, ita faciunt usque in praesentem diem.
  </p>
  <p>
   <a name="18">
   </a>
   [18]
   <font size="2">
    1
   </font>
   Anno tertio Osee filii Ela regis Israel, regnavit Ezechias filius Achaz regis Iuda.
   <font size="2">
    2
   </font>
   Viginti quinque annorum erat cum regnare coepisset, et viginti novem annis regnavit in Ierusalem: nomen matris eius Abi filia Zachariae.
   <font size="2">
    3
   </font>
   Fecitque quod erat bonum coram Domino, iuxta omnia quae fecerat David pater eius.
   <font size="2">
    4
   </font>
   Ipse dissipavit excelsa, et contrivit statuas, et succidit lucos, confregitque serpentem aeneum, quem fecerat Moyses: siquidem usque ad illud tempus filii Israel adolebant ei incensum: vocavitque nomen eius Nohestan.
   <font size="2">
    5
   </font>
   In Domino Deo Israel speravit: itaque post eum non fuit similis ei de cunctis regibus Iuda, sed neque in his qui ante eum fuerunt:
   <font size="2">
    6
   </font>
   et adhaesit Domino, et non recessit a vestigiis eius, fecitque mandata eius, quae praeceperat Dominus Moysi.
   <font size="2">
    7
   </font>
   Unde et erat Dominus cum eo, et in cunctis, ad quae procedebat, sapienter se agebat.
  </p>
  <p>
   Rebellavit quoque contra regem Assyriorum, et non servivit ei.
   <font size="2">
    8
   </font>
   Ipse percussit Philisthaeos usque ad Gazam, et omnes terminos eorum, a turre custodum usque ad civitatem munitam.
  </p>
  <p>
   <font size="2">
    9
   </font>
   Anno quarto regis Ezechiae, qui erat annus septimus Osee filii Ela regis Israel, ascendit Salmanasar rex Assyriorum in Samariam, et oppugnavit eam,
   <font size="2">
    10
   </font>
   et cepit. Nam post annos tres, anno sexto Ezechiae, id est nono anno Osee regis Israel, capta est Samaria:
   <font size="2">
    11
   </font>
   et transtulit rex Assyriorum Israel in Assyrios, collocavitque eos in Hala, et in Habor fluviis Gozan in civitatibus Medorum:
   <font size="2">
    12
   </font>
   quia non audierunt vocem Domini Dei sui, sed praetergressi sunt pactum eius: omnia, quae praeceperat Moyses servus Domini, non audierunt, neque fecerunt.
  </p>
  <p>
   <font size="2">
    13
   </font>
   Anno quartodecimo regis Ezechiae, ascendit Sennacherib rex Assyriorum ad universas civitates Iuda munitas: et cepit eas.
   <font size="2">
    14
   </font>
   Tunc misit Ezechias rex Iuda nuntios ad regem Assyriorum in Lachis, dicens: Peccavi, recede a me: et omne, quod imposueris mihi, feram. Indixit itaque rex Assyriorum Ezechiae regi Iudae trecenta talenta argenti, et triginta talenta auri.
   <font size="2">
    15
   </font>
   Deditque Ezechias omne argentum quod repertum fuerat in domo Domini, et in thesauris regis.
   <font size="2">
    16
   </font>
   In tempore illo confregit Ezechias valvas templi Domini, et laminas auri, quas ipse affixerat, et dedit eas regi Assyriorum.
  </p>
  <p>
   <font size="2">
    17
   </font>
   Misit autem rex Assyriorum Tharthan, et Rabsaris, et Rabsacen de Lachis ad regem Ezechiam cum manu valida Ierusalem: qui cum ascendissent, venerunt Ierusalem, et steterunt iuxta aquaeductum piscinae superioris, quae est in via Agrifullonis.
   <font size="2">
    18
   </font>
   Vocaveruntque regem: egressus est autem ad eos Eliacim filius Helciae praepositus domus, et Sobna scriba, et Ioahe filius Asaph a commentariis.
  </p>
  <p>
   <font size="2">
    19
   </font>
   Dixitque ad eos Rabsaces: Loquimini Ezechiae: Haec dicit rex magnus, rex Assyriorum: Quae est ista fiducia, qua niteris?
   <font size="2">
    20
   </font>
   Forsitan inisti consilium, ut praepares te ad praelium. In quo confidis, ut audeas rebellare?
   <font size="2">
    21
   </font>
   An speras in baculo arundineo atque confracto Aegypto, super quem, si incubuerit homo, comminutus ingredietur manum eius, et perforabit eam? sic est Pharao rex Aegypti omnibus qui confidunt in se.
   <font size="2">
    22
   </font>
   Quod si dixeritis mihi: In Domino Deo nostro habemus fiduciam: nonne iste est, cuius abstulit Ezechias excelsa et altaria: et praecepit Iudae et Ierusalem: Ante altare hoc adorabitis in Ierusalem?
   <font size="2">
    23
   </font>
   Nunc igitur transite ad dominum meum regem Assyriorum, et dabo vobis duo millia equorum, et videte an habere valeatis ascensores eorum.
   <font size="2">
    24
   </font>
   Et quomodo potestis resistere ante unum satrapam de servis domini mei minimis? An fiduciam habes in Aegypto propter currus et equites?
   <font size="2">
    25
   </font>
   Numquid sine Domini voluntate ascendi ad locum istum, ut demolirer eum? Dominus dixit mihi: Ascende ad terram hanc, et demolire eam.
  </p>
  <p>
   <font size="2">
    26
   </font>
   Dixerunt autem Eliacim filius Helciae, et Sobna, et Ioahe Rabsaci: Precamur ut loquaris nobis servis tuis syriace: siquidem intelligimus hanc linguam: et non loquaris nobis iudaice, audiente populo, qui est super murum.
   <font size="2">
    27
   </font>
   Responditque eis Rabsaces, dicens: Numquid ad dominum tuum, et ad te misit me dominus meus, ut loquerer sermones hos, et non potius ad viros, qui sedent super murum, ut comedant stercora sua, et bibant urinam suam vobiscum?
  </p>
  <p>
   <font size="2">
    28
   </font>
   Stetit itaque Rabsaces, et exclamavit voce magna iudaice, et ait: Audite verba regis magni, regis Assyriorum.
   <font size="2">
    29
   </font>
   Haec dicit rex: Non vos seducat Ezechias: non enim poterit eruere vos de manu mea.
   <font size="2">
    30
   </font>
   Neque fiduciam vobis tribuat super Dominum, dicens: Eruens liberabit nos Dominus, et non tradetur civitas haec in manu regis Assyriorum.
   <font size="2">
    31
   </font>
   Nolite audire Ezechiam. Haec enim dicit rex Assyriorum: Facite mecum quod vobis est utile, et egredimini ad me: et comedet unusquisque de vinea sua, et de ficu sua: et bibetis aquas de cisternis vestris,
   <font size="2">
    32
   </font>
   donec veniam, et transferam vos in terram, quae similis est terrae vestrae, in terram fructiferam, et fertilem vini, terram panis et vinearum, terram olivarum, et olei ac mellis, et vivetis, et non moriemini. Nolite audire Ezechiam, qui vos decipit, dicens: Dominus liberabit nos.
   <font size="2">
    33
   </font>
   Numquid liberaverunt dii gentium terram suam de manu regis Assyriorum?
   <font size="2">
    34
   </font>
   Ubi est deus Emath, et Arphad? ubi est deus Sepharvaim, Ana, et Ava? numquid liberaverunt Samariam de manu mea?
   <font size="2">
    35
   </font>
   Quinam illi sunt in universis diis terrarum, qui eruerunt regionem suam de manu mea ut possit eruere Dominus Ierusalem de manu mea?
  </p>
  <p>
   <font size="2">
    36
   </font>
   Tacuit itaque populus, et non respondit ei quidquam: siquidem praeceptum regis acceperant ut non responderent ei.
   <font size="2">
    37
   </font>
   Venitque Eliacim filius Helciae, praepositus domus, et Sobna scriba, et Ioahe filius Asaph a commentariis ad Ezechiam scissis vestibus, et nuntiaverunt ei verba Rabsacis.
  </p>
  <p>
   <a name="19">
   </a>
   [19]
   <font size="2">
    1
   </font>
   Quae cum audisset Ezechias rex, scidit vestimenta sua, et opertus est sacco, ingressusque est domum Domini.
   <font size="2">
    2
   </font>
   Et misit Eliacim praepositum domus, et Sobnam scribam, et senes de sacerdotibus opertos saccis, ad Isaiam prophetam filium Amos.
   <font size="2">
    3
   </font>
   Qui dixerunt: Haec dicit Ezechias: Dies tribulationis, et increpationis, et blasphemiae dies iste: venerunt filii usque ad partum, et vires non habet parturiens.
   <font size="2">
    4
   </font>
   Si forte audiat Dominus Deus tuus universa verba Rabsacis, quem misit rex Assyriorum dominus suus, ut exprobraret Deum viventem, et argueret verbis, quae audivit Dominus Deus tuus: et fac orationem pro reliquiis, quae repertae sunt.
  </p>
  <p>
   <font size="2">
    5
   </font>
   Venerunt ergo servi regis Ezechiae ad Isaiam.
   <font size="2">
    6
   </font>
   Dixitque eis Isaias: Haec dicetis domino vestro: Haec dicit Dominus: Noli timere a facie sermonum, quos audisti, quibus blasphemaverunt pueri regis Assyriorum me.
   <font size="2">
    7
   </font>
   Ecce ego immittam ei spiritum, et audiet nuntium, et revertetur in terram suam, et deiciam eum gladio in terra sua.
  </p>
  <p>
   <font size="2">
    8
   </font>
   Reversus est ergo Rabsaces, et invenit regem Assyriorum expugnantem Lobnam: audierat enim quod recessisset de Lachis.
   <font size="2">
    9
   </font>
   Cumque audisset de Tharaca rege Aethiopiae, dicentes: Ecce, egressus est ut pugnet adversum te: et iret contra eum, misit nuntios ad Ezechiam, dicens:
   <font size="2">
    10
   </font>
   Haec dicite Ezechiae regi Iuda: Non te seducat Deus tuus, in quo habes fiduciam: neque dicas: Non tradetur Ierusalem in manus regis Assyriorum.
   <font size="2">
    11
   </font>
   Tu enim ipse audisti quae fecerunt reges Assyriorum universis terris, quomodo vastaverunt eas: num ergo solus poteris liberari?
   <font size="2">
    12
   </font>
   Numquid liberaverunt dii gentium singulos, quos vastaverunt patres mei, Gozan videlicet, et Haran, et Reseph, et filios Eden, qui erant in Thelassar?
   <font size="2">
    13
   </font>
   Ubi est rex Emath, et rex Arphad, et rex civitatis Sepharvaim, Ana, et Ava?
  </p>
  <p>
   <font size="2">
    14
   </font>
   Itaque cum accepisset Ezechias litteras de manu nuntiorum, et legisset eas, ascendit in domum Domini, et expandit eas coram Domino,
   <font size="2">
    15
   </font>
   et oravit in conspectu eius, dicens: Domine Deus Israel, qui sedes super cherubim, tu es Deus solus regum omnium terrae: tu fecisti caelum et terram.
   <font size="2">
    16
   </font>
   Inclina aurem tuam, et audi: aperi, Domine, oculos tuos, et vide: audi omnia verba Sennacherib, qui misit ut exprobraret nobis Deum viventem.
   <font size="2">
    17
   </font>
   Vere, Domine, dissipaverunt reges Assyriorum gentes, et terras omnium.
   <font size="2">
    18
   </font>
   Et miserunt deos eorum in ignem: non enim erant dii, sed opera manuum hominum ex ligno et lapide, et perdiderunt eos.
   <font size="2">
    19
   </font>
   Nunc igitur Domine Deus noster, salvos nos fac de manu eius, ut sciant omnia regna terrae, quia tu es Dominus Deus solus.
   <font size="2">
    20
   </font>
   Misit autem Isaias filius Amos ad Ezechiam, dicens: Haec dicit Dominus Deus Israel: Quae deprecatus es me super Sennacherib rege Assyriorum, audivi.
   <font size="2">
    21
   </font>
   Iste est sermo, quem locutus est Dominus de eo:
  </p>
  <p>
   Sprevit te, et subsannavit te, virgo filia Sion: post tergum tuum caput movit, filia Ierusalem.
   <font size="2">
    22
   </font>
   Cui exprobrasti, et quem blasphemasti? contra quem exaltasti vocem tuam, et elevasti in excelsum oculos tuos? contra Sanctum Israel.
   <font size="2">
    23
   </font>
   Per manum servorum tuorum exprobrasti Domino, et dixisti: In multitudine curruum meorum ascendi excelsa montium in summitate Libani, et succidi sublimes cedros eius, et electas abietes illius. Et ingressus sum usque ad terminos eius, et saltum Carmeli eius
   <font size="2">
    24
   </font>
   ego succidi. Et bibi aquas alienas, et siccavi vestigiis pedum meorum omnes aquas clausas.
   <font size="2">
    25
   </font>
   Numquid non audisti quid ab initio fecerim? Ex diebus antiquis plasmavi illud, et nunc adduxi: eruntque in ruinam collium pugnantium civitates munitae.
   <font size="2">
    26
   </font>
   Et qui sedent in eis, humiles manu, contremuerunt et confusi sunt, facti sunt velut foenum agri, et virens herba tectorum, quae arefacta est antequam veniret ad maturitatem.
   <font size="2">
    27
   </font>
   Habitaculum tuum, et egressum tuum, et introitum tuum, et viam tuam ego praescivi, et furorem tuum contra me.
   <font size="2">
    28
   </font>
   Insanisti in me, et superbia tua ascendit in aures meas: ponam itaque circulum in naribus tuis, et camum in labiis tuis, et reducam te in viam, per quam venisti.
   <font size="2">
    29
   </font>
   Tibi autem, Ezechia, hoc erit signum: comede hoc anno quae repereris: in secundo autem anno, quae sponte nascuntur: porro in tertio anno seminate et metite: plantate vineas, et comedite fructum earum.
   <font size="2">
    30
   </font>
   Et quodcumque reliquum fuerit de domo Iuda, mittet radicem deorsum, et faciet fructum sursum.
   <font size="2">
    31
   </font>
   De Ierusalem quippe egredientur reliquiae, et quod salvetur de monte Sion: zelus Domini exercituum faciet hoc.
   <font size="2">
    32
   </font>
   Quam ob rem haec dicit Dominus de rege Assyriorum: Non ingredietur urbem hanc, nec mittet in eam sagittam, nec occupabit eam clypeus, nec circumdabit eam munitio.
   <font size="2">
    33
   </font>
   Per viam, qua venit, revertetur: et civitatem hanc non ingredietur, dicit Dominus.
   <font size="2">
    34
   </font>
   Protegamque urbem hanc, et salvabo eam propter me, et propter David servum meum.
  </p>
  <p>
   <font size="2">
    35
   </font>
   Factum est igitur in nocte illa, venit angelus Domini, et percussit in castris Assyriorum centum octoginta quinque millia. Cumque diluculo surrexisset, vidit omnia corpora mortuorum: et recedens abiit,
   <font size="2">
    36
   </font>
   et reversus est Sennacherib rex Assyriorum, et mansit in Ninive.
   <font size="2">
    37
   </font>
   Cumque adoraret in templo Nesroch deum suum, Adramelech et Sarasar filii eius percusserunt eum gladio, fugeruntque in terram Armeniorum, et regnavit Asarhaddon filius eius pro eo.
  </p>
  <p>
   <a name="20">
   </a>
   [20]
   <font size="2">
    1
   </font>
   In diebus illis aegrotavit Ezechias usque ad mortem: et venit ad eum Isaias filius Amos, propheta, dixitque ei: Haec dicit Dominus Deus: Praecipe domui tuae: morieris enim tu, et non vives.
   <font size="2">
    2
   </font>
   Qui convertit faciem suam ad parietem, et oravit Dominum, dicens:
   <font size="2">
    3
   </font>
   Obsecro, Domine: memento, quaeso, quomodo ambulaverim coram te in veritate, et in corde perfecto, et quod placitum est coram te fecerim. Flevit itaque Ezechias fletu magno.
   <font size="2">
    4
   </font>
   Et antequam egrederetur Isaias mediam partem atrii, factus est sermo Domini ad eum, dicens:
   <font size="2">
    5
   </font>
   Revertere, et dic Ezechiae duci populi mei: Haec dicit Dominus Deus David patris tui: Audivi orationem tuam, et vidi lacrimas tuas, et ecce sanavi te: die tertio ascendes templum Domini.
   <font size="2">
    6
   </font>
   Et addam diebus tuis quindecim annos: sed et de manu regis Assyriorum liberabo te, et civitatem hanc, et protegam urbem istam propter me, et propter David servum meum.
   <font size="2">
    7
   </font>
   Dixitque Isaias: Afferte massam ficorum. Quam cum attulissent, et posuissent super ulcus eius, curatus est.
   <font size="2">
    8
   </font>
   Dixerat autem Ezechias ad Isaiam: Quod erit signum, quia Dominus me sanabit, et quia ascensurus sum die tertia templum Domini?
   <font size="2">
    9
   </font>
   Cui ait Isaias: Hoc erit signum a Domino, quod facturus sit Dominus sermonem, quem locutus est: vis ut ascendat umbra decem lineis, an ut revertatur totidem gradibus?
   <font size="2">
    10
   </font>
   Et ait Ezechias: Facile est umbram crescere decem lineis: nec hoc volo ut fiat, sed ut revertatur retrorsum decem gradibus.
   <font size="2">
    11
   </font>
   Invocavit itaque Isaias propheta Dominum, et reduxit umbram per lineas, quibus iam descenderat in horologio Achaz, retrorsum decem gradibus.
  </p>
  <p>
   <font size="2">
    12
   </font>
   In tempore illo misit Berodach Baladan, filius Baladan, rex Babyloniorum, litteras et munera ad Ezechiam: audierat enim quod aegrotasset Ezechias.
   <font size="2">
    13
   </font>
   Laetatus est autem in adventu eorum Ezechias, et ostendit eis domum aromatum, et aurum et argentum, et pigmenta varia, unguenta quoque, et domum vasorum suorum, et omnia quae habere poterat in thesauris suis. Non fuit quod non monstraret eis Ezechias in domo sua, et in omni potestate sua.
  </p>
  <p>
   <font size="2">
    14
   </font>
   Venit autem Isaias propheta ad regem Ezechiam: dixitque ei: Quid dixerunt viri isti? aut unde venerunt ad te? Cui ait Ezechias: De terra longinqua venerunt ad me, de Babylone.
   <font size="2">
    15
   </font>
   At ille respondit: Quid viderunt in domo tua? Ait Ezechias: Omnia quaecumque sunt in domo mea, viderunt: nihil est quod non monstraverim eis in thesauris meis.
  </p>
  <p>
   <font size="2">
    16
   </font>
   Dixit itaque Isaias Ezechiae: Audi sermonem Domini:
   <font size="2">
    17
   </font>
   Ecce dies venient, et auferentur omnia, quae sunt in domo tua, et quae condiderunt patres tui usque in diem hanc, in Babylonem: non remanebit quidquam, ait Dominus.
   <font size="2">
    18
   </font>
   Sed et de filiis tuis qui egredientur ex te, quos generabis, tollentur, et erunt eunuchi in palatio regis Babylonis.
   <font size="2">
    19
   </font>
   Dixit Ezechias ad Isaiam: Bonus sermo Domini, quem locutus es: sit pax et veritas in diebus meis.
  </p>
  <p>
   <font size="2">
    20
   </font>
   Reliqua autem sermonum Ezechiae, et omnis fortitudo eius, et quomodo fecerit piscinam, et aquaeductum, et introduxerit aquas in civitatem, nonne haec scripta sunt in libro sermonum dierum regum Iuda?
   <font size="2">
    21
   </font>
   Dormivitque Ezechias cum patribus suis, et regnavit Manasses filius eius pro eo.
  </p>
  <p>
   <a name="21">
   </a>
   [21]
   <font size="2">
    1
   </font>
   Duodecim annorum erat Manasses cum regnare coepisset, et quinquaginta quinque annis regnavit in Ierusalem: nomen matris eius Haphsiba.
   <font size="2">
    2
   </font>
   Fecitque malum in conspectu Domini, iuxta idola gentium, quas delevit Dominus a facie filiorum Israel.
   <font size="2">
    3
   </font>
   Conversusque est, et aedificavit excelsa, quae dissipaverat Ezechias pater eius: et erexit aras Baal, et fecit lucos sicut fecerat Achab rex Israel, et adoravit omnem militiam caeli, et coluit eam.
   <font size="2">
    4
   </font>
   Exstruxitque aras in domo Domini, de qua dixit Dominus: In Ierusalem ponam nomen meum.
   <font size="2">
    5
   </font>
   Et exstruxit altaria universae militiae caeli in duobus atriis templi Domini.
   <font size="2">
    6
   </font>
   Et traduxit filium suum per ignem: et ariolatus est, et observavit auguria, et fecit pythones, et aruspices multiplicavit, ut faceret malum coram Domino, et irritaret eum.
   <font size="2">
    7
   </font>
   Posuit quoque idolum luci, quem fecerat, in templo Domini, super quod locutus est Dominus ad David, et ad Salomonem filium eius: In templo hoc, et in Ierusalem, quam elegi de cunctis tribubus Israel, ponam nomen meum in sempiternum.
   <font size="2">
    8
   </font>
   Et ultra non faciam commoveri pedem Israel de terra, quam dedi patribus eorum: si tamen custodierint opere omnia quae praecepi eis, et universam legem, quam mandavit eis servus meus Moyses.
   <font size="2">
    9
   </font>
   Illi vero non audierunt: sed seducti sunt a Manasse, ut facerent malum super gentes, quas contrivit Dominus a facie filiorum Israel.
  </p>
  <p>
   <font size="2">
    10
   </font>
   Locutusque est Dominus in manu servorum suorum prophetarum, dicens:
   <font size="2">
    11
   </font>
   Quia fecit Manasses rex Iuda abominationes istas pessimas, super omnia quae fecerunt Amorrhaei ante eum, et peccare fecit etiam Iudam in immunditiis suis:
   <font size="2">
    12
   </font>
   propterea haec dicit Dominus Deus Israel: Ecce ego inducam mala super Ierusalem et Iudam: ut quicumque audierit, tinniant ambae aures eius.
   <font size="2">
    13
   </font>
   Et extendam super Ierusalem funiculum Samariae, et pondus domus Achab: et delebo Ierusalem, sicut deleri solent tabulae: et delens vertam, et ducam crebrius stylum super faciem eius.
   <font size="2">
    14
   </font>
   Dimittam vero reliquias haereditatis meae, et tradam eas in manus inimicorum eius: eruntque in vastitatem, et in rapinam cunctis adversariis suis:
   <font size="2">
    15
   </font>
   eo quod fecerint malum coram me, et perseveraverint irritantes me, ex die qua egressi sunt patres eorum ex Aegypto, usque ad hanc diem.
  </p>
  <p>
   <font size="2">
    16
   </font>
   Insuper et sanguinem innoxium fudit Manasses multum nimis, donec impleret Ierusalem usque ad os: absque peccatis suis, quibus peccare fecit Iudam, ut faceret malum coram Domino.
  </p>
  <p>
   <font size="2">
    17
   </font>
   Reliqua autem sermonum Manasse, ut universa quae fecit, et peccatum eius, quod peccavit, nonne haec scripta sunt in libro sermonum dierum regum Iuda?
   <font size="2">
    18
   </font>
   Dormivitque Manasses cum patribus suis, et sepultus est in horto domus suae, in horto Oza: et regnavit Amon filius eius pro eo.
  </p>
  <p>
   <font size="2">
    19
   </font>
   Viginti duorum annorum erat Amon cum regnare coepisset: duobus quoque annis regnavit in Ierusalem: nomen matris eius Messalemeth filia Harus de Ieteba.
   <font size="2">
    20
   </font>
   Fecitque malum in conspectu Domini, sicut fecerat Manasses pater eius.
   <font size="2">
    21
   </font>
   Et ambulavit in omni via, per quam ambulaverat pater eius: servivitque immunditiis, quibus servierat pater eius, et adoravit eas,
   <font size="2">
    22
   </font>
   et dereliquit Dominum Deum patrum suorum, et non ambulavit in via Domini.
  </p>
  <p>
   <font size="2">
    23
   </font>
   Tetenderuntque ei insidias servi sui, et interfecerunt regem in domo sua.
   <font size="2">
    24
   </font>
   Percussit autem populus terrae omnes, qui coniuraverant contra regem Amon, et constituerunt sibi regem Iosiam filium eius pro eo.
  </p>
  <p>
   <font size="2">
    25
   </font>
   Reliqua autem sermonum Amon, quae fecit, nonne haec scripta sunt in libro sermonum dierum regum Iuda?
   <font size="2">
    26
   </font>
   Sepelieruntque eum in sepulchro suo, in horto Oza: et regnavit Iosias filius eius pro eo.
  </p>
  <p>
   <a name="22">
   </a>
   [22]
   <font size="2">
    1
   </font>
   Octo annorum erat Iosias cum regnare coepisset, triginta et uno anno regnavit in Ierusalem: nomen matris eius Idida, filia Hadaia de Besecath.
   <font size="2">
    2
   </font>
   Fecitque quod placitum erat coram Domino, et ambulavit per omnes vias David patris sui: non declinavit ad dexteram, sive ad sinistram.
  </p>
  <p>
   <font size="2">
    3
   </font>
   Anno autem octavodecimo regis Iosiae, misit rex Saphan filium Aslia, filii Messulam scribam templi Domini, dicens ei:
   <font size="2">
    4
   </font>
   Vade ad Helciam sacerdotem magnum, ut confletur pecunia, quae illata est in templum Domini, quam collegerunt ianitores templi a populo,
   <font size="2">
    5
   </font>
   deturque fabris per praepositos domus Domini: qui et distribuant eam his qui operantur in templo Domini, ad instauranda sartatecta templi:
   <font size="2">
    6
   </font>
   tignariis videlicet et caementariis, et iis qui interrupta componunt: et ut emantur ligna, et lapides de lapicidinis, ad instaurandum templum Domini.
   <font size="2">
    7
   </font>
   Verumtamen non supputetur eis argentum quod accipiunt, sed in potestate habeant, et in fide.
  </p>
  <p>
   <font size="2">
    8
   </font>
   Dixit autem Helcias pontifex ad Saphan scribam: Librum legis reperi in domo Domini: deditque Helcias volumen Saphan, qui et legit illud.
   <font size="2">
    9
   </font>
   Venit quoque Saphan scriba ad regem, et renuntiavit ei quod praeceperat, et ait: Conflaverunt servi tui pecuniam, quae reperta est in domo Domini: et dederunt ut distribueretur fabris a praefectis operum templi Domini.
  </p>
  <p>
   <font size="2">
    10
   </font>
   Narravit quoque Saphan scriba regi, dicens: Librum dedit mihi Helcias sacerdos. Quem cum legisset Saphan coram rege,
   <font size="2">
    11
   </font>
   et audisset rex verba libri legis Domini, scidit vestimenta sua.
   <font size="2">
    12
   </font>
   Et praecepit Helciae sacerdoti, et Ahicam filio Saphan, et Achobor filio Micha, et Saphan scribae, et Asaiae servo regis, dicens:
   <font size="2">
    13
   </font>
   Ite et consulite Dominum super me, et super populo, et super omni Iuda, de verbis voluminis istius, quod inventum est: magna enim ira Domini succensa est contra nos: quia non audierunt patres nostri verba libri huius, ut facerent omne quod scriptum est nobis.
  </p>
  <p>
   <font size="2">
    14
   </font>
   Ierunt itaque Helcias sacerdos, et Ahicam, et Achobor, et Sapham, et Asaia, ad Holdam prophetidem, uxorem Sellum, filii Thecuae, filii Araas custodis vestium, quae habitabat in Ierusalem in Secunda: locutique sunt ad eam.
   <font size="2">
    15
   </font>
   Et illa respondit eis: Haec dicit Dominus Deus Israel: Dicite viro, qui misit vos ad me:
   <font size="2">
    16
   </font>
   Haec dicit Dominus: Ecce, ego adducam mala super locum istum, et super habitatores eius, omnia verba legis quae legit rex Iuda:
   <font size="2">
    17
   </font>
   quia dereliquerunt me, et sacrificaverunt diis alienis, irritantes me in cunctis operibus manuum suarum: et succendetur indignatio mea in loco hoc, et non extinguetur.
   <font size="2">
    18
   </font>
   Regi autem Iuda, qui misit vos ut consuleretis Dominum, sic dicetis: Haec dicit Dominus Deus Israel: Pro eo quod audisti verba voluminis,
   <font size="2">
    19
   </font>
   et perterritum est cor tuum, et humiliatus es coram Domino, auditis sermonibus contra locum istum, et habitatores eius, quod videlicet fierent in stuporem et in maledictum: et scidisti vestimenta tua, et flevisti coram me, et ego audivi, ait Dominus:
   <font size="2">
    20
   </font>
   idcirco colligam te ad patres tuos, et colligeris ad sepulchrum tuum in pace, ut non videant oculi tui omnia mala quae inducturus sum super locum istum.
  </p>
  <p>
   <a name="23">
   </a>
   [23]
   <font size="2">
    1
   </font>
   Et renuntiaverunt regi quod dixerat. Qui misit: et congregati sunt ad eum omnes senes Iuda et Ierusalem.
   <font size="2">
    2
   </font>
   Ascenditque rex templum Domini, et omnes viri Iuda, universique qui habitabant in Ierusalem cum eo sacerdotes et prophetae, et omnis populus a parvo usque ad magnum: legitque, cunctis audientibus, omnia verba libri foederis, qui inventus est in domo Domini.
   <font size="2">
    3
   </font>
   Stetitque rex super gradum: et foedus percussit coram Domino, ut ambularent post Dominum, et custodirent praecepta eius, et testimonia, et caeremonias in omni corde, et in tota anima, et suscitarent verba foederis huius, quae scripta erant in libro illo: acquievitque populus pacto.
  </p>
  <p>
   <font size="2">
    4
   </font>
   Et praecepit rex Helciae pontifici, et sacerdotibus secundi ordinis, et ianitoribus, ut proicerent de templo Domini omnia vasa, quae facta fuerant Baal, et in luco, et universae militiae caeli: et combussit ea foris Ierusalem in convalle Cedron, et tulit pulverem eorum in Bethel.
   <font size="2">
    5
   </font>
   Et delevit aruspices, quos posuerant reges Iuda ad sacrificandum in excelsis per civitates Iuda, et in circuitu Ierusalem: et eos, qui adolebant incensum Baal, et soli, et lunae, et duodecim signis, et omni militiae caeli.
   <font size="2">
    6
   </font>
   Et efferri fecit lucum de domo Domini foras Ierusalem in convalle Cedron, et combussit eum ibi, et redegit in pulverem, et proiecit super sepulchra vulgi.
   <font size="2">
    7
   </font>
   Destruxit quoque aediculas effeminatorum, quae erant in domo Domini, pro quibus mulieres texebant quasi domunculas luci.
  </p>
  <p>
   <font size="2">
    8
   </font>
   Congregavitque omnes sacerdotes de civitatibus Iuda: et contaminavit excelsa, ubi sacrificabant sacerdotes de Gabaa usque Bersabee: et destruxit aras portarum in introitu ostii Iosue principis civitatis, quod erat ad sinistram portae civitatis.
   <font size="2">
    9
   </font>
   Verumtamen non ascendebant sacerdotes excelsorum ad altare Domini in Ierusalem: sed tantum comedebant azyma in medio fratrum suorum.
   <font size="2">
    10
   </font>
   Contaminavit quoque Topheth, quod est in convalle filii Ennom: ut nemo consecraret filium suum aut filiam per ignem, Moloch.
   <font size="2">
    11
   </font>
   Abstulit quoque equos, quos dederant reges Iuda soli, in introitu templi Domini iuxta exedram Nathanmelech eunuchi, qui erat in Pharurim: currus autem solis combussit igni.
   <font size="2">
    12
   </font>
   Altaria quoque, quae erant super tecta coenaculi Achaz, quae fecerant reges Iuda, et altaria quae fecerat Manasses in duobus atriis templi Domini, destruxit rex, et cucurrit inde, et dispersit cinerem eorum in torrentem Cedron.
   <font size="2">
    13
   </font>
   Excelsa quoque, quae erant in Ierusalem ad dexteram partem montis offensionis, quae aedificaverat Salomon rex Israel Astaroth idolo Sidoniorum, et Chamos offensioni Moab, et Melchom abominationi filiorum Ammon, polluit rex.
   <font size="2">
    14
   </font>
   Et contrivit statuas, et succidit lucos: replevitque loca eorum ossibus mortuorum.
  </p>
  <p>
   <font size="2">
    15
   </font>
   Insuper et altare, quod erat in Bethel, et excelsum, quod fecerat Ieroboam filius Nabat, qui peccare fecit Israel: et altare illud, et excelsum destruxit, atque combussit, et comminuit in pulverem, succenditque etiam lucum.
   <font size="2">
    16
   </font>
   Et conversus Iosias, vidit ibi sepulchra, quae erant in monte: misitque et tulit ossa de sepulchris, et combussit ea super altare, et polluit illud iuxta verbum Domini, quod locutus est vir Dei, qui praedixerat verba haec.
   <font size="2">
    17
   </font>
   Et ait: Quis est titulus ille, quem video? Responderuntque ei cives urbis illius: Sepulchrum est hominis Dei, qui venit de Iuda, et praedixit verba haec, quae fecisti super altare Bethel.
   <font size="2">
    18
   </font>
   Et ait: Dimitte eum, nemo commoveat ossa eius. Et intacta manserunt ossa illius cum ossibus prophetae, qui venerat de Samaria.
   <font size="2">
    19
   </font>
   Insuper et omnia fana excelsorum, quae erant in civitatibus Samariae, quae fecerant reges Israel ad irritandum Dominum, abstulit Iosias: et fecit eis secundum omnia opera quae fecerat in Bethel.
   <font size="2">
    20
   </font>
   Et occidit universos sacerdotes excelsorum, qui erant ibi super altaria: et combussit ossa humana super ea: reversusque est Ierusalem.
  </p>
  <p>
   <font size="2">
    21
   </font>
   Et praecepit omni populo, dicens: Facite Phase Domino Deo vestro, secundum quod scriptum est in libro foederis huius.
   <font size="2">
    22
   </font>
   Nec enim factum est Phase tale a diebus iudicum, qui iudicaverunt Israel, et omnium dierum regum Israel, et regum Iuda,
   <font size="2">
    23
   </font>
   sicut in octavodecimo anno regis Iosiae factum est Phase istud Domino in Ierusalem.
  </p>
  <p>
   <font size="2">
    24
   </font>
   Sed et pythones, et ariolos, et figuras idolorum, et immunditias, et abominationes, quae fuerant in terra Iuda et Ierusalem, abstulit Iosias: ut statueret verba legis, quae scipta sunt in libro, quem invenit Helcias sacerdos in templo Domini.
   <font size="2">
    25
   </font>
   Similis illi non fuit ante eum rex, qui reverteretur ad Dominum in omni corde suo, et in tota anima sua, et in universa virtute sua iuxta omnem legem Moysi: neque post eum surrexit similis illi.
  </p>
  <p>
   <font size="2">
    26
   </font>
   Verumtamen non est aversus Dominus ab ira furoris sui magni, quo iratus est furor eius contra Iudam: propter irritationes, quibus provocaverat eum Manasses.
   <font size="2">
    27
   </font>
   Dixit itaque Dominus: Etiam Iudam auferam a facie mea, sicut abstuli Israel: et proiciam civitatem hanc, quam elegi Ierusalem, et domum, de qua dixi: Erit nomen meum ibi.
  </p>
  <p>
   <font size="2">
    28
   </font>
   Reliqua autem sermonum Iosiae, et universa quae fecit, nonne haec scripta sunt in libro verborum dierum regum Iuda?
   <font size="2">
    29
   </font>
   In diebus eius ascendit Pharao Nechao rex Aegypti, contra regem Assyriorum ad flumen Euphraten: et abiit Iosias rex in occursum eius: et occisus est in Mageddo, cum vidisset eum.
   <font size="2">
    30
   </font>
   Et portaverunt eum servi sui mortuum de Mageddo: et pertulerunt in Ierusalem, et sepelierunt eum in sepulchro suo. Tulitque populus terrae Ioachaz filium Iosiae: et unxerunt eum, et constituerunt eum regem pro patre suo.
  </p>
  <p>
   <font size="2">
    31
   </font>
   Viginti trium annorum erat Ioachaz cum regnare coepisset, et tribus mensibus regnavit in Ierusalem: nomen matris eius Amital, filia Ieremiae, de Lobna.
   <font size="2">
    32
   </font>
   Et fecit malum coram Domino, iuxta omnia quae fecerant patres eius.
   <font size="2">
    33
   </font>
   Vinxitque eum Pharao Nechao in Rebla, quae est in terra Emath, ne regnaret in Ierusalem: et imposuit mulctam terrae centum talentis argenti, et talento auri.
   <font size="2">
    34
   </font>
   Regemque constituit Pharao Nechao Eliacim filium Iosiae pro Iosia patre eius: vertitque nomen eius Ioakim. Porro Ioachaz tulit, et duxit in Aegyptum, et mortuus est ibi.
   <font size="2">
    35
   </font>
   Argentum autem et aurum dedit Ioakim Pharaoni, cum indixisset terrae per singulos, ut conferretur iuxta praeceptum Pharaonis: et unumquemque iuxta vires suas exegit, tam argentum quam aurum de populo terrae: ut daret Pharaoni Nechao.
  </p>
  <p>
   <font size="2">
    36
   </font>
   Viginti quinque annorum erat Ioakim cum regnare coepisset: et undecim annis regnavit in Ierusalem: nomen matris eius Zebida filia Phadaia de Ruma.
   <font size="2">
    37
   </font>
   Et fecit malum coram Domino iuxta omnia quae fecerant patres eius.
  </p>
  <p>
   <a name="24">
   </a>
   [24]
   <font size="2">
    1
   </font>
   In diebus eius ascendit Nabuchodonosor rex Babylonis, et factus est ei Ioakim servus tribus annis: et rursum rebellavit contra eum.
   <font size="2">
    2
   </font>
   Immisitque ei Dominus latrunculos Chaldaeorum, et latrunculos Syriae, et latrunculos Moab, et latrunculos filiorum Ammon: et immisit eos in Iudam, ut disperderent eum, iuxta verbum Domini, quod locutus fuerat per servos suos prophetas.
   <font size="2">
    3
   </font>
   Factum est autem hoc per verbum Domini contra Iudam, ut auferret eum coram se propter peccata Manasse universa quae fecit,
   <font size="2">
    4
   </font>
   et propter sanguinem innoxium, quem effudit, et implevit Ierusalem cruore innocentium: et ob hanc rem noluit Dominus propitiari.
  </p>
  <p>
   <font size="2">
    5
   </font>
   Reliqua autem sermonum Ioakim, et universa quae fecit, nonne haec scripta sunt in libro sermonum dierum regum Iuda? Et dormivit Ioakim cum patribus suis:
   <font size="2">
    6
   </font>
   et regnavit Ioachin filius eius pro eo.
  </p>
  <p>
   <font size="2">
    7
   </font>
   Et ultra non addidit rex Aegypti, ut egrederetur de terra sua: tulerat enim rex Babylonis a rivo Aegypti usque ad fluvium Euphraten, omnia quae fuerant regis Aegypti.
  </p>
  <p>
   <font size="2">
    8
   </font>
   Decem et octo annorum erat Ioachin cum regnare coepisset, et tribus mensibus regnavit in Ierusalem: nomen matris eius Nohesta filia Elnathan de Ierusalem.
   <font size="2">
    9
   </font>
   Et fecit malum coram Domino, iuxta omnia quae fecerat pater eius.
  </p>
  <p>
   <font size="2">
    10
   </font>
   In tempore illo ascenderunt servi Nabuchodonosor regis Babylonis in Ierusalem, et circumdata est urbs munitionibus.
   <font size="2">
    11
   </font>
   Venitque Nabuchodonosor rex Babylonis ad civitatem cum servis suis ut oppugnarent eam.
   <font size="2">
    12
   </font>
   Egressusque est Ioachin rex Iuda ad regem Babylonis, ipse et mater eius, et servi eius, et principes eius, et eunuchi eius: et suscepit eum rex Babylonis anno octavo regni sui.
  </p>
  <p>
   <font size="2">
    13
   </font>
   Et protulit inde omnes thesauros domus Domini, et thesauros domus regiae: et concidit universa vasa aurea, quae fecerat Salomon rex Israel in templo Domini iuxta verbum Domini.
   <font size="2">
    14
   </font>
   Et transtulit omnem Ierusalem, et universos principes, et omnes fortes exercitus, decem millia, in captivitatem: et omnem artificem et clusorem: nihilque relictum est, exceptis pauperibus populi terrae.
   <font size="2">
    15
   </font>
   Transtulit quoque Ioachin in Babylonem, et matrem regis, et uxores regis, et eunuchos eius: et iudices terrae duxit in captivitatem de Ierusalem in Babylonem.
   <font size="2">
    16
   </font>
   Et omnes viros robustos, septem millia, et artifices, et clusores mille, omnes viros fortes et bellatores: duxitque eos rex Babylonis captivos in Babylonem.
  </p>
  <p>
   <font size="2">
    17
   </font>
   Et constituit Matthaniam patruum eius pro eo: imposuitque nomen ei Sedeciam.
  </p>
  <p>
   <font size="2">
    18
   </font>
   Vigesimum et primum annum aetatis habebat Sedecias cum regnare coepisset, et undecim annis regnavit in Ierusalem: nomen matris eius erat Amital, filia Ieremiae, de Lobna.
   <font size="2">
    19
   </font>
   Et fecit malum coram Domino, iuxta omnia quae fecerat Ioakim.
   <font size="2">
    20
   </font>
   Irascebatur enim Dominus contra Ierusalem et contra Iudam, donec proiceret eos a facie sua: recessitque Sedecias a rege Babylonis.
  </p>
  <p>
   <a name="25">
   </a>
   [25]
   <font size="2">
    1
   </font>
   Factum est autem anno nono regni eius, mense decimo, decima die mensis, venit Nabuchodonosor rex Babylonis, ipse et omnis exercitus eius in Ierusalem, et circumdederunt eam: et exstruxerunt in circuitu eius munitiones.
   <font size="2">
    2
   </font>
   Et clausa est civitas atque vallata usque ad undecimum annum regis Sedeciae,
   <font size="2">
    3
   </font>
   nona die mensis: praevaluitque fames in civitate, nec erat panis populo terrae.
   <font size="2">
    4
   </font>
   Et interrupta est civitas: et omnes viri bellatores nocte fugerunt per viam portae, quae est inter duplicem murum ad hortum regis. Porro Chaldaei obsidebant in circuitu civitatem. Fugit itaque Sedecias per viam, quae ducit ad campestria solitudinis.
   <font size="2">
    5
   </font>
   Et persecutus est exercitus Chaldaeorum regem, comprehenditque eum in planitie Iericho: et omnes bellatores, qui erant cum eo, dispersi sunt, et reliquerunt eum.
   <font size="2">
    6
   </font>
   Apprehensum ergo regem duxerunt ad regem Babylonis in Reblatha: qui locutus est cum eo iudicium.
   <font size="2">
    7
   </font>
   Filios autem Sedeciae occidit coram eo, et oculos eius effodit, vinxitque eum catenis, et adduxit in Babylonem.
  </p>
  <p>
   <font size="2">
    8
   </font>
   Mense quinto, septima die mensis, ipse est annus nonusdecimus regis Babylonis: venit Nabuzardan princeps exercitus, servus regis Babylonis, in Ierusalem.
   <font size="2">
    9
   </font>
   Et succendit domum Domini, et domum regis: et domos Ierusalem, omnemque domum combussit igni.
   <font size="2">
    10
   </font>
   Et muros Ierusalem in circuitu destruxit omnis exercitus Chaldaeorum, qui erat cum principe militum.
   <font size="2">
    11
   </font>
   Reliquam autem populi partem, quae remanserat in civitate, et perfugas, qui transfugerant ad regem Babylonis, et reliquum vulgus transtulit Nabuzardan princeps militiae.
   <font size="2">
    12
   </font>
   Et de pauperibus terrae reliquit vinitores et agricolas.
   <font size="2">
    13
   </font>
   Columnas autem aereas, quae erant in templo Domini, et bases, et mare aereum, quod erat in domo Domini, confregerunt Chaldaei, et transtulerunt aes omne in Babylonem.
   <font size="2">
    14
   </font>
   Ollas quoque aereas, et trullas, et tridentes, et scyphos, et mortariola, et omnia vasa aerea, in quibus ministrabant, tulerunt.
   <font size="2">
    15
   </font>
   Necnon et thuribula, et phialas: quae aurea, aurea: et quae argentea, argentea tulit princeps militiae,
   <font size="2">
    16
   </font>
   id est, columnas duas, mare unum, et bases quas fecerat Salomon in templo Domini: non erat pondus aeris omnium vasorum.
   <font size="2">
    17
   </font>
   Decem et octo cubitos altitudinis habebat columna una: et capitellum aereum super se altitudinis trium cubitorum: et retiaculum, et malogranata super capitellum columnae, omnia aerea: similem et columna secunda habebat ornatum.
  </p>
  <p>
   <font size="2">
    18
   </font>
   Tulit quoque princeps militiae Saraiam sacerdotem primum, et Sophoniam sacerdotem secundum, et tres ianitores.
   <font size="2">
    19
   </font>
   Et de civitate eunuchum unum, qui erat praefectus super bellatores viros: et quinque viros de his, qui steterant coram rege, quos reperit in civitate: et Sopher principem exercitus, qui probabat tyrones de populo terrae: et sexaginta viros e vulgo, qui inventi fuerant in civitate.
   <font size="2">
    20
   </font>
   Quos tollens Nabuzardan princeps militum, duxit ad regem Babylonis in Reblatha.
   <font size="2">
    21
   </font>
   Percussitque eos rex Babylonis, et interfecit eos in Reblatha in terra Emath: et translatus est Iuda de terra sua.
  </p>
  <p>
   <font size="2">
    22
   </font>
   Populo autem, qui relictus erat in terra Iuda, quem dimiserat Nabuchodonosor rex Babylonis, praefecit Godoliam filium Ahicam filii Saphan.
   <font size="2">
    23
   </font>
   Quod cum audissent omnes duces militum, ipsi et viri qui erant cum eis, videlicet quod constituisset rex Babylonis Godoliam, venerunt ad Godoliam in Maspha, Ismahel filius Nathaniae, et Iohanan filius Caree, et Saraia filius Thanehumeth Netophathites, et Iezonias filius Maachathi, ipsi et socii eorum.
   <font size="2">
    24
   </font>
   Iuravitque Godolias ipsis et sociis eorum, dicens: Nolite timere servire Chaldaeis: manete in terra, et servite regi Babylonis, et bene erit vobis.
  </p>
  <p>
   <font size="2">
    25
   </font>
   Factum est autem in mense septimo, venit Ismahel filius Nathaniae filii Elisama de semine regio, et decem viri cum eo: percusseruntque Godoliam, qui et mortuus est: sed et Iudaeos et Chaldaeos, qui erant cum eo in Maspha.
   <font size="2">
    26
   </font>
   Consurgensque omnis populus a parvo usque ad magnum, et principes militum, venerunt in Aegyptum timentes Chaldaeos.
  </p>
  <p>
   <font size="2">
    27
   </font>
   Factum est vero in anno trigesimo septimo transmigrationis Ioachin regis Iuda, mense duodecimo, vigesima septima die mensis: sublevavit Evilmerodach rex Babylonis, anno quo regnare coeperat, caput Ioachin regis Iuda de carcere.
   <font size="2">
    28
   </font>
   Et locutus est ei benigne: et posuit thronum eius super thronum regum, qui erant cum eo in Babylone.
   <font size="2">
    29
   </font>
   Et mutavit vestes eius, quas habuerat in carcere, et comedebat panem semper in conspectu eius cunctis diebus vitae suae.
   <font size="2">
    30
   </font>
   Annonam quoque constituit ei sine intermissione, quae et dabatur ei a rege per singulos dies omnibus diebus vitae suae.
  </p>
  <p class="border">
  </p>
 </body>
</div>