<div>
 Plautus: Pseudolus
 <body>
  <p class="pagehead">
   T. MACCI PLAVTI PSEVDOLVS
   <span>
    M. IUNIO. M. FIL. PR. URB.
      AC. M.
   </span>
  </p>
  <p class="border">
  </p>
  <p>
   <b>
    PERSONAE
   </b>
  </p>
  <p>
   <b>
    PSEVDOLVS SERVVS
   </b>
   <b>
    CALIDORVS ADVLESCENS
   </b>
   <b>
    BALLIO LENO
   </b>
   <b>
    SIMO SENEX
   </b>
   <b>
    CALLIPHO SENEX
   </b>
   <b>
    HARPAX SERVVS
   </b>
   <b>
    CHARINVS ADVLESCENS
   </b>
   <b>
    PVER
   </b>
   <b>
    COCVS
   </b>
   <b>
    SIMIA SERVVS
   </b>
  </p>
  <p>
   <b>
    ARGVMENTVM I
   </b>
  </p>
  <p>
   <b>
    P
   </b>
   raesentis numerat quindecim miles minas,
   <b>
    S
   </b>
   imul consignat symbolum, ut Phoenicium
   <b>
    E
   </b>
   i det leno, qui eum cum relicuo adferat.
   <b>
    V
   </b>
   enientem caculam intervortit symbolo,
   <b>
    D
   </b>
   icens Syrum se Ballionis, Pseudolus
   <b>
    O
   </b>
   pemque erili ita tulit; nam Simmiae
   <b>
    L
   </b>
   eno mulierem, quem is supposuit, tradidit.
   <b>
    V
   </b>
   enit Harpax verus: res palam cognoscitur,
   <b>
    S
   </b>
   enexque argentum, quod erat pactus, reddidit.
  </p>
  <p>
   <b>
    ARGVMENTVM II
   </b>
  </p>
  <p>
   Calidorus iuvenis meretricem Phoenicium
      ecflictim deperibat, nummorum indigus;
      eandem miles, qui viginti mulierem
      minis mercatus abiit, solvit quindecim.
      scortum reliquit ad lenonem ac symbolum,
      ut qui attulisset signum simile cetero
      cum pretio, secum aveheret emptam mulierem.
      mox missus ut prehendat scortum a milite
      venit calator militaris. hunc dolo
      adgreditur adulescentis servus Pseudolus
      tamquam lenonis atriensis: symbolum
      aufert, minasque quinque acceptas mutuas
      dat subditicio caculae cum symbolo;
      lenonem fallit sychophanta cacula.
      scorto Calidorus potitur, vino Pseudolus.
  </p>
  <p class="shortborder">
  </p>
  <p>
   <b>
    PROLOGVS
   </b>
  </p>
  <p>
   Exporgi meliust lumbos atque exsurgier:
      Plautina longa fabula in scaenam venit.
  </p>
  <p class="shortborder">
  </p>
  <p>
   <b>
    ACTVS I
   </b>
  </p>
  <p>
   <b>
    I.i
   </b>
   <b>
    PSEVDOLVS
   </b>
   Si ex te tacente fieri possem certior,
      ere, quae miseriae te tam misere macerent,
      duorum labori ego hominum parsissem lubens,           5
      mei te rogandi et tis respondendi mihi;
      nunc quoniam id fieri non potest, necessitas
      me subigit ut te rogitem. responde mihi:
      quid est quod tu exanimatus iam hos multos dies
      gestas tabellas tecum, eas lacrumis lavis,                  10
      neque tui participem consili quemquam facis?
      eloquere, ut quod ego nescio id tecum sciam.
   <b>
    CALIDORVS
   </b>
   Misere miser sum, Pseudole.
   <b>
    PS.
   </b>
   Id te Iuppiter
      prohibessit.
   <b>
    CAL.
   </b>
   Nihil hoc Iovis ad iudicium attinet:
      sub Veneris regno vapulo, non sub Iovis.                 15
   <b>
    PS.
   </b>
   Licet me id scire quid sit? nam tu me antidhac
      supremum habuisti comitem consiliis tuis.
   <b>
    CAL.
   </b>
   Idem animus nunc est.
   <b>
    PS.
   </b>
   Face me certum quid tibist;
      iuvabo aut re aut opera aut consilio bono.
   <b>
    CAL.
   </b>
   Cape has tabellas, tute hinc narrato tibi         20
      quae me miseria et cura contabefacit.
   <b>
    PS.
   </b>
   Mos tibi geretur. sed quid hoc, quaeso?
   <b>
    CAL.
   </b>
   Quid est?
   <b>
    PS.
   </b>
   Vt opinor, quaerunt litterae hae sibi liberos:
      alia aliam scandit.
   <b>
    CAL.
   </b>
   Ludis iam ludo tuo?
   <b>
    PS.
   </b>
   Has quidem pol credo nisi Sibulla legerit,      25
      interpretari alium posse neminem.
   <b>
    CAL.
   </b>
   Cur inclementer dicis lepidis litteris
      lepidis tabellis lepida conscriptis manu?
   <b>
    PS.
   </b>
   An, opsecro hercle, habent quas gallinae manus?
      nam has quidem gallina scripsit.
   <b>
    CAL.
   </b>
   Odiosus mihi es.   30
      lege vel tabellas redde.
   <b>
    PS.
   </b>
   Immo enim pellegam.
      advortito animum.
   <b>
    CAL.
   </b>
   Non adest.
   <b>
    PS.
   </b>
   At tu cita.
   <b>
    CAL.
   </b>
   Immo ego tacebo, tu istinc ex cera cita;
      nam istic meus animus nunc est, non in pectore.
   <b>
    PS.
   </b>
   Tuam amicam video, Calidore.
   <b>
    CAL.
   </b>
   Vbi ea est, opsecro?    35
   <b>
    PS.
   </b>
   Eccam in tabellis porrectam: in cera cubat.
   <b>
    CAL.
   </b>
   At te di deaeque quantumst
   <b>
    PS.
   </b>
   Servassint quidem.
   <b>
    CAL.
   </b>
   Quasi solstitialis herba paulisper fui:
      repente exortus sum, repentino occidi.
   <b>
    PS.
   </b>
   Tace, dum tabellas pellego.
   <b>
    CAL.
   </b>
   Ergo quin legis?      40
   <b>
    PS.
   </b>
   'Phoenicium Calidoro amatori suo
      per ceram et lignum litterasque interpretes
      salutem mittit et salutem abs te expetit,
      lacrumans titubanti animo, corde et pectore.'
   <b>
    CAL.
   </b>
   Perii, salutem nusquam invenio, Pseudole,           45
      quam illi remittam.
   <b>
    PS.
   </b>
   Quam salutem?
   <b>
    CAL.
   </b>
   Argenteam.
   <b>
    PS.
   </b>
   Pro lignean salute vis argenteam
      remittere illi? vide sis quam tu rem geras.
   <b>
    CAL.
   </b>
   Recita modo: ex tabellis iam faxo scies
      quam subito argento mi usus invento siet.           50
   <b>
    PS.
   </b>
   'Leno me peregre militi Macedonio
      minis viginti vendidit, voluptas mea;
      et prius quam hinc abiit, quindecim miles minas
      dederat; nunc unae quinque remorantur minae.
      ea causa miles hic reliquit symbolum,                 55
      expressam in cera ex anulo suam imaginem,
      ut qui huc adferret eius similem symbolum,
      cum eo simul me mitteret. ei rei dies
      haec praestituta est, proxuma Dionysia.'
      cras ea quidem sunt.
   <b>
    CAL.
   </b>
   Prope adest exitium mihi,   60
      nisi quid mihi in te est auxili.
   <b>
    PS.
   </b>
   Sine pellegam.
   <b>
    CAL.
   </b>
   Sino, nam mihi videor cum ea fabularier;
      lege: dulce amarumque una nunc misces mihi.
   <b>
    PS.
   </b>
   'Nunc nostri amores mores consuetudines,
      [iocus ludus sermo suavisaviatio]                   65
      compressiones artae amantum corporum,
      teneris labellis molles morsiunculae,
      [nostrorum orgiorumiunculae]                    67a
      papillarum horridularum oppressiunculae,
      harunc voluptatum mi omnium atque itidem tibi
      distractio discidium vastities venit,               70
      nisi quae mihi in test aut tibist in me salus.
      haec quae ego scivi ut scires curavi omnia;
      nunc ego te experiar quid ames, quid simules. vale.'
   <b>
    CAL.
   </b>
   Est misere scriptum, Pseudole.
   <b>
    PS.
   </b>
   O, miserrime.
   <b>
    CAL.
   </b>
   Quin fles?
   <b>
    PS.
   </b>
   Pumiceos oculos habeo: non queo      75
      lacrumam exorare ut expuant unam modo.
   <b>
    CAL.
   </b>
   Quid ita?
   <b>
    PS.
   </b>
   Genus nostrum semper siccoculum fuit.
   <b>
    CAL.
   </b>
   Nilne adiuvare me audes?
   <b>
    PS.
   </b>
   Quid faciam tibi?
   <b>
    CAL.
   </b>
   Eheu.
   <b>
    PS.
   </b>
   Eheu? id quidem hercle ne parsis: dabo.
   <b>
    CAL.
   </b>
   Miser sum, argentum nusquam invenio mutuom.        80
   <b>
    PS.
   </b>
   Eheu.
   <b>
    CAL.
   </b>
   Neque intus nummus ullus est.
   <b>
    PS.
   </b>
   Eheu.
   <b>
    CAL.
   </b>
   Ille abducturus est mulierem cras.
   <b>
    PS.
   </b>
   Eheu.
   <b>
    CAL.
   </b>
   Istocine pacto me adiuvas?
   <b>
    PS.
   </b>
   Do id quod mihi est;
      nam is mihi thensaurus iugis in nostra est domo.
   <b>
    CAL.
   </b>
   Actum est de me hodie. sed potes nunc mutuam       85
      drachumam dare unam mihi, quam cras reddam tibi?
   <b>
    PS.
   </b>
   Vix hercle, opinor, si me opponam pignori.
      sed quid ea drachuma facere vis?
   <b>
    CAL.
   </b>
   Restim volo
      mihi emere.
   <b>
    PS.
   </b>
   Quam ob rem?
   <b>
    CAL.
   </b>
   Qui me faciam pensilem.
      certum est mihi ante tenebras tenebras persequi.                90
   <b>
    PS.
   </b>
   Quis mi igitur drachumam reddet, si dedero tibi?
      an tu te ea causa vis sciens suspendere
      ut me defraudes, drachumam si dederim tibi?
   <b>
    CAL.
   </b>
   Profecto nullo pacto possum vivere,
      si illa a me abalienatur atque abducitur.                           95
   <b>
    PS.
   </b>
   Quid fles, cucule? vives.
   <b>
    CAL.
   </b>
   Quid ego ni fleam,
      quoi nec paratus nummus argenti siet
      neque libellai spes sit usquam gentium?
   <b>
    PS.
   </b>
   Vt litterarum ego harum sermonem audio,
      nisi tu illi lacrumis fleveris argenteis,               100
      quod tu istis lacrumis te probare postulas,
      non pluris refert quam si imbrem in cribrum geras.
      verum ego te amantem, ne pave, non deseram.
      spero alicunde hodie me bona opera aut hac mea
      tibi inventurum esse auxilium argentarium.         105
      atque id futurum unde unde dicam nescio,
      nisi quia futurum est: ita supercilium salit.
   <b>
    CAL.
   </b>
   Vtinam quae dicis dictis facta suppetant.
   <b>
    PS.
   </b>
   Scis tu quidem hercle, mea si commovi sacra,
      quo pacto et quantas soleam turbellas dare.          110
   <b>
    CAL.
   </b>
   In te nunc omnes spes sunt aetati meae.
   <b>
    PS.
   </b>
   Satin est, si hanc hodie mulierem efficio tibi
      tua ut sit, aut si tibi do viginti minas?
   <b>
    CAL.
   </b>
   Satis, si futurumst.
   <b>
    PS.
   </b>
   Roga me viginti minas,
      ut me effecturum tibi quod promisi scias.            115
      roga, opsecro hercle. gestio promittere.
   <b>
    CAL.
   </b>
   Dabisne argenti mi hodie viginti minas?
   <b>
    PS.
   </b>
   Dabo. molestus nunciam ne sis mihi.
      atque hoc, ne dictum tibi neges, dico prius:
      si neminem alium potero, tuom tangam patrem.      120
   <b>
    CAL.
   </b>
   Di te mihi semper servent. verum, si potest,
      pietatis causavel etiam matrem quoque.
   <b>
    PS.
   </b>
   De istac re in oculum utrumvis conquiescito.
   <b>
    CAL.
   </b>
   Oculum anne in aurem?
   <b>
    PS.
   </b>
   At hoc pervolgatumst minus.
      nunc, ne quis dictum sibi neget, dico omnibus         125
      pube praesenti in contione: omni poplo,
      omnibus amicis notisque edico meis,
      in hunc diem a me ut caveant, ne credant mihi.
   <b>
    CAL.
   </b>
   St, tace opsecro hercle.
   <b>
    PS.
   </b>
   Quid negoti est?
   <b>
    CAL.
   </b>
   Ostium     129-130
      lenonis crepuit.
   <b>
    PS.
   </b>
   Crura mavellem modo.            131
   <b>
    CAL.
   </b>
   Atque ipse egreditur intus, periuri caput.
  </p>
  <p>
   <b>
    I.ii
   </b>
   <b>
    BALLIO
   </b>
   Exite, agite exite, ignavi, male habiti et male conciliati,
      quorum numquam quicquam quoiquam venit in mentem ut recte faciant,
      quibus, nisi ad hoc exemplum experior, non potest usura usurpari.         135
      neque ego homines magis asinos numquam vidi, ita plagis costae callent:
      quos quom ferias, tibi plus noceas; eo enim ingenio hi sunt flagritribae,
      qui haec habent consilia, ubi data occasiost, rape clepe tene
      harpaga bibe es fuge: hoc
      est eorum opus, ut mavelis lupos apud ovis linquere,        140
      quam hos domi custodes.
      at faciem quom aspicias eorum, hau mali videntur: opera fallunt.
      nunc adeo hanc edictionem nisi animum advortetis omnes,
      nisi somnum socordiamque ex pectore oculisque exmovetis,
      ita ego vestra latera loris faciam ut valide varia sint,          145
      ut ne peristromata quidem aeque picta sint Campanica
      neque Alexandrina beluata tonsilia tappetia.
      atque heri iam edixeram omnibus dederamque eas provincias,
      verum ita vos estis praediti callenti ingenio improbi,
      officium vestrum ut vos malo cogatis commonerier;         150
      nempe ita animati estis vos: vincitis duritia hoc atque me.
      hoc sis vide, ut alias res agunt. hoc agite, hoc animum advortite,
      huc adhibete auris quae ego loquor, plagigera genera hominum.
      numquam edepol vostrum durius tergum erit quam terginum hoc meum.
      quid nunc? doletne? em sic datur, si quis erum servos spernit.         155
      adsistite omnes contra me et quae loquar advortite animum.
      tu qui urnam habes aquam ingere, face plenum ahenum sit coco.
      te cum securi caudicali praeficio provinciae.
   <b>
    SERVVS
   </b>
   At haec retunsast.
   <b>
    BAL.
   </b>
   Sine siet; itidem vos quoque estis plagis
           [omnes]:
      numqui minus ea gratia tamen omnium opera utor?                 160
      tibi hoc praecipio ut niteant aedes. habes quod facias: propera, abi intro.
      tu esto lectisterniator. tu argentum eluito, idem exstruito.
      haec, quom ego a foro revortar, facite ut offendam parata,
      vorsa sparsa, tersa strata, lautaque unctaque omnia ut sint.
      nam mi hodie natalis dies est, decet eum omnis vos concelebrare.    165
      pernam callum glandium sumen facito in aqua iaceant. satin audis?
      magnifice volo me viros summos accipere, ut mihi rem esse reantur.
      intro abite atque haec cito celerate, ne mora quae sit, cocus cum veniat;
      ego eo in macellum, ut piscium quidquid ibist pretio praestinem.
      i, puere, prae; ne quisquam pertundat cruminam cautiost.                170
      vel opperire, est quod domi dicere paene fui oblitus.
      auditin? vobis, mulieres, hanc habeo edictionem.
      vos, quae in munditiis, mollitiis deliciisque aetatulam agitis,
      viris cum summis, inclutae amicae, nunc ego scibo atque hodie experiar,
      quae capiti, quae ventri operam det, quae suae rei, quae somno studeat;     175
      quam libertam fore mihi credam et quam venalem, hodie experiar.
      facite hodie ut mihi munera multa huc ab amatoribus conveniant.
      nam nisi mihi penus annuos hodie ~ convenit, cras populo prostituam vos.
      natalem scitis mi esse diem hunc: ubi isti sunt quibus vos oculi estis,
      quibus vitae, quibus deliciae estis, quibus savia, mammia, mellillae?     180
      maniplatim mihi munerigeruli facite ante aedis iam hic adsint.
      cur ego vestem, aurum atque ea quibus est vobis usus, prahibeo? aut quid mi
      domi nisi malum vestra operast hodie? improbae vini modo cupidae estis:
      eo vos ~ vestros panticesque adeo madefactatis, quom ego sim hic siccus.
      nunc adeo hoc factust optumum, ut nomine quemque appellem suo,     185
      ne dictum esse actutum sibi quaepiam vostrarum mihi neget:
      advortite animum cunctae.
      principio, Hedytium, tecum ago, quae amica es frumentariis,
      quibus cunctis montes maxumi [acervi] frumenti sunt domi:
      fac sis sit delatum huc mihi frumentum, hunc annum quod satis,     190
      mi et familiae omni sit meae, atque adeo ut frumento afluam,
      ut civitas nomen mihi commutet meque ut praedicet
      lenone ex Ballione regem Iasonem.
   <b>
    CAL.
   </b>
   Audin, furcifer quae loquitur? satin magnificus tibi videtur?
   <b>
    PSEVD.
   </b>
   Pol iste, atque etiam malificus.                  195
      sed tace atque hanc rem gere.                                     195a
   <b>
    BAL.
   </b>
   Aeschrodora, tu quae amicos tibi habes lenonum aemulos
      lanios, qui, item ut nos iurando, iure malo male quaerunt rem, audi:
      nisi carnaria tria gravida tegoribus onere uberi hodie
      mihi erunt, cras te quasi Dircam olim, ut memorant, duo gnati Iovis
      devinxere ad taurum, item ego te distringam ad carnarium;              200
      id tibi profecto taurus fiet.
   <b>
    CAL.
   </b>
   Nimis sermone huius ira incendor.
   <b>
    PS.
   </b>
   Huncine hic hominem pati
      colere iuventutem Atticam?
      ubi sunt, ubi latent quibus aetas integra est, qui amant a lenone?
      quin conveniunt? quin una omnes peste hac populum hunc liberant?
      sed nimium stultus, nimis fui                 205
      indoctus: illine audeant
      id facere quibus ut serviant                    205a
      suos amor cogit?
      [simul prohibet faciant adversum eos quod nolunt]
   <b>
    CAL.
   </b>
   Vah tace.
   <b>
    PS.
   </b>
   Quid est?
   <b>
    CAL.
   </b>
   Male morigeru's mihi, quom sermoni huius obsonas.
   <b>
    PS.
   </b>
   Taceo.
   <b>
    CAL.
   </b>
   At taceas malo multo quam tacere dicas.
   <b>
    BAL.
   </b>
   Tu autem,
      Xystilis, fac ut animum advortas, quoius amatores olivi            210
      denamin domi habent maxumam.
      si mihi non iam huc culleis
      oleum deportatum erit,
      te ipsam culleo ego cras faciam ut deporterein pergulam;
      ibi tibi adeo lectus dabitur, ubi tu hau somnum capias, sed ubi      215
      usque ad languoremtenes
      quo se haec tendant quae loquor.
      ain, excetra tu? quae tibi amicos tot habes tam probe oleo onustos,
      num quoipiam est hodie tua tuorum opera conservorum
      nitidiusculum caput? aut num ipse ego pulmento utor magis         220
      unctiusculo? sed scio, tu oleum hau magni pendis, vino
      te devincis. sine modo,
      reprehendam hercle ego cuncta una opera, nisi quidem hodie tu omnia
      facis effecta haec ut loquor.
      tu autem, quae pro capite argentum mihi iam iamque semper numeras,   225
      ea pacisci modo scis, sed quod pacta es non scis solvere,
      Phoenicium, tibi ego haec loquor, deliciae summatum virum:
      nisi hodie mi ex fundis tuorum amicorum omne huc penus adfertur,
      cras Phoenicium poeniceo corio invises pergulam.
  </p>
  <p>
   <b>
    I.iii
   </b>
   <b>
    CAL.
   </b>
   Pseudole, non audis quae hic loquitur?
   <b>
    PS.
   </b>
   Audio, ere, equidem     230
           atque animum advorto.
   <b>
    CAL.
   </b>
   Quid mi es auctor, huic ut mittam, ne amicam hic meam prostituat?
   <b>
    PS.
   </b>
   Nil curassis, liquido es animo: ego pro me et pro te curabo.
      iam diu ego huic bene et hic mihi volumus, et amicitia est antiqua:
      mittam hodie huic suo die natali malam rem magnam et maturam.
   <b>
    CAL.
   </b>
   Quid opust?
   <b>
    PS.
   </b>
   Potin aliam rem ut cures?
   <b>
    CAL.
   </b>
   At
   <b>
    PS.
   </b>
   Bat.   235
   <b>
    CAL.
   </b>
   Crucior.
   <b>
    PS.
   </b>
   Cor dura.
   <b>
    CAL.
   </b>
   Non possum.
   <b>
    PS.
   </b>
   Fac possis.
   <b>
    CALL.
   </b>
   Quonam pacto possim?
   <b>
    PS.
   </b>
   Vince
          animum.
      in rem quod sit praevortaris quam in re advorsa animo auscultes.
   <b>
    CA.
   </b>
   Nugae istaec sunt: non iucundumst nisi amans facit stulte.
   <b>
    PS.
   </b>
   Pergin?
   <b>
    CAL.
   </b>
   O Pseudole mi, sine sim nihili,
      mitte me sis.
   <b>
    PS.
   </b>
   Sino, modo ego abeam.
   <b>
    CAL.
   </b>
   Mane, mane, iam ut voles med esse ita ero.
   <b>
    PS.
   </b>
   Nunc tu sapis.   240
   <b>
    BAL.
   </b>
   It dies; ego mihi cesso.
      i prae, puere.
   <b>
    CAL.
   </b>
   Heus, abit. quin revocas?
   <b>
    PS.
   </b>
   Quid properas? placide.
   <b>
    CAL.
   </b>
   At prius quam abeat.
   <b>
    BAL.
   </b>
   Quid [hoc], malum, tam placide is, puere?
   <b>
    PS.
   </b>
   Hodie nate, heus, hodie nate, tibi ego dico, heus, hodie nate,
      redi et respice ad nos. tametsi occupatu's,
      moramur. mane, em conloqui qui volunt te.        245
   <b>
    BAL.
   </b>
   Quid hoc est? quis est qui moram mi occupato
      molestam optulit?
   <b>
    PS.
   </b>
   Qui tibi sospitalis
      fuit.
   <b>
    BAL.
   </b>
   Mortuost qui fuit: qui sit usust.
   <b>
    PS.
   </b>
   Nimis superbe.
   <b>
    BAL.
   </b>
   Nimis molestus.
   <b>
    CAL.
   </b>
   Reprehende hominem,
          adsequere.
   <b>
    BAL.
   </b>
   I puere.
   <b>
    PS.
   </b>
   Occedamus hac obviam.
   <b>
    BAL.
   </b>
   Iuppiter te        250
      perdat, quisquis es.
   <b>
    PS.
   </b>
   Te volo.
   <b>
    BAL.
   </b>
   At vos ego ambos.
      vorte hac te, puere.
   <b>
    PS.
   </b>
   Non licet conloqui te?
   <b>
    BAL.
   </b>
   At mihi non lubet.
   <b>
    PS.
   </b>
   Sin tuamst quippiam in rem?
   <b>
    BAL.
   </b>
   Licetne, opsecro, bitere an non licet?
   <b>
    PS.
   </b>
   Vah,
      manta.
   <b>
    BAL.
   </b>
   Omitte.
   <b>
    CAL.
   </b>
   Ballio, audi.
   <b>
    BAL.
   </b>
   Surdus sum ~ profecto     255
          inanilogistae.
   <b>
    CAL.
   </b>
   Dedi dum fuit.
   <b>
    BAL.
   </b>
   Non peto quod dedisti.
   <b>
    CAL.
   </b>
   Dabo quando erit.
   <b>
    BAL.
   </b>
   Ducito quando habebis.
   <b>
    CAL.
   </b>
   Eheu, quam ego malis perdidi modis
      quod tibi detuli et quod dedi.
   <b>
    BAL.
   </b>
   Mortua
      verba re nunc facis; stultus es, rem actam agis.       260
   <b>
    PS.
   </b>
   Nosce saltem hunc quis est.
   <b>
    BAL.
   </b>
   Iam diu scio
      qui fuit: nunc qui sit ipsus sciat.
      ambula tu.
   <b>
    PS.
   </b>
   Potin ut semel modo,
      Ballio, huc cum lucro respicias?
   <b>
    BAL.
   </b>
   Respiciam istoc pretio; nam si sacruficem summo Iovi    265
      atque in manibus exta teneam, ut poriciam, interea loci
      si lucri quid detur, potius rem divinam deseram.
      non potest pietati opsisti huic, utut res sunt ceterae.
   <b>
    PS.
   </b>
   Deos quidem, quos maxume aequom est metuere, eos minimi facit.
   <b>
    BAL.
   </b>
   Compellabo. salve multum, serve Athenis pessume.     270
   <b>
    PS.
   </b>
   Di te deaeque ament vel huius arbitratu vel meo,
      vel, si dignu's alio pacto, neque ament nec faciant bene.
   <b>
    BAL.
   </b>
   Quid agitur, Calidore?
   <b>
    CAL.
   </b>
   Amatur atque egetur acriter.
   <b>
    BAL.
   </b>
   Misereat, si familiam alere possim misericordia.
   <b>
    PS.
   </b>
   Heia, scimus nos quidem te qualis sis; ne praedices.        275
      sed scin quid nos volumus?
   <b>
    BAL.
   </b>
   Pol ego propemodum: ut male sit mihi.
   <b>
    PS.
   </b>
   Et id et hoc quod te revocamus. quaeso animum advorte.
   <b>
    BAL.
   </b>
   Audio.
      atque in pauca, ut occupatus nunc sum, confer quid velis.
   <b>
    PS.
   </b>
   Hunc pudet, quod tibi promisit quaque id promisit die,
      quia tibi minas viginti pro amica etiam non dedit.                    280
   <b>
    BAL.
   </b>
   Nimio id quod pudet facilius fertur quam illud quod piget.
      non dedisse istunc pudet: me quia non accepi piget.
   <b>
    PS.
   </b>
   At dabit, parabit: aliquot hos dies manta modo.
      nam hic id metuit, ne illam vendas ob simultatem suam.
   <b>
    BAL.
   </b>
   Fuit occasio, si vellet, iam pridem argentum ut daret.    285
   <b>
    CAL.
   </b>
   Quid, si non habui?
   <b>
    BAL.
   </b>
   Si amabas, invenires mutuom,
      ad danistam devenires, adderes faenusculum,
      surruperes patri.
   <b>
    PS.
   </b>
   Surruperet hic patri, audacissume?
      non periclumst ne quid recte monstres.
   <b>
    BAL.
   </b>
   Non lenoniumst.
   <b>
    CAL.
   </b>
   Egon patri surrupere possim quicquam, tam cauto seni?     290
      atque adeo, si facere possim, pietas prohibet.
   <b>
    BAL.
   </b>
   Audio.
      pietatem ergo istam amplexator noctu pro Phoenicio.
      sed cum pietatem te amori video tuo praevortere,
      omnes &lt;homines&gt; tibi patres sunt? nullus est tibi quem roges
      mutuom argentum?
   <b>
    CAL.
   </b>
   Quin nomen quoque iam interiit mutuom.   295
   <b>
    PS.
   </b>
   Heus tu, postquam hercle isti a mensa surgunt satis poti viri,
      qui suom repetunt, alienum reddunt nato nemini,
      postilla omnes cautiores sunt, ne credant alteri.
   <b>
    CAL.
   </b>
   Nimis miser sum, nummum nusquam reperire argenti queo;
      ita miser et amore pereo et inopia argentaria.             300
   <b>
    BAL.
   </b>
   Eme die caeca hercle olivom, id vendito oculata die:
      iam hercle vel ducentae fieri possunt praesentes minae.
   <b>
    CAL.
   </b>
   Perii, annorum lex me perdit quinavicenaria.
      metuont credere omnes.
   <b>
    BAL.
   </b>
   Eadem est mihi lex: metuo credere.
   <b>
    PS.
   </b>
   Credere autem? eho an paenitet te, quanto hic fuerit usui?        305
   <b>
    BAL.
   </b>
   Non est usu quisquam amator nisi qui perpetuat data;
      det, det usque: quando nil sit, simul amare desinat.
   <b>
    CAL.
   </b>
   Nilne te miseret?
   <b>
    BAL.
   </b>
   Inanis cedis, dicta non sonant.
      atque ego te vivom salvomque vellem.
   <b>
    PS.
   </b>
   Eho an iam mortuost?
   <b>
    BAL.
   </b>
   Vtut est, mihi quidem profecto cum istis dictis mortuost:      310
      ilico vixit amator, ubi lenoni supplicat.
      semper tu ad me cum argentata accedito querimonia;
      nam istuc quod nunc lamentare, non esse argentum tibi,
      apud novercam querere.
   <b>
    PS.
   </b>
   Eho an umquam tu huius nupsisti patri?
   <b>
    BAL.
   </b>
   Di melius faciant.
   <b>
    PS.
   </b>
   Face hoc quod te rogamus, Ballio,       315
      mea fide, si isti formidas credere. ego in hoc triduo
      aut terra aut mari alicunde evolvam id argentum tibi.
   <b>
    B.
   </b>
   Tibi ego credam?
   <b>
    P.
   </b>
   Quor non?
   <b>
    B.
   </b>
   Quia pol qua opera credam tibi,
      una opera alligem fugitivam canem agninis lactibus.
   <b>
    CAL.
   </b>
   Sicine mi abs te bene merenti male refertur gratia?                320
   <b>
    BAL.
   </b>
   Quid nunc vis?
   <b>
    CAL.
   </b>
   Vt opperiare hos sex dies aliquos modo,
      ne illam vendas neu me perdas hominem amantem.
   <b>
    BAL.
   </b>
   Animo bono es.
      vel sex menses opperibor.
   <b>
    CAL.
   </b>
   Euge, homo lepidissume.
   <b>
    BAL.
   </b>
   Immo vin etiam te faciam ex laeto laetantem magis?
   <b>
    CAL.
   </b>
   Quid iam?
   <b>
    BAL.
   </b>
   Quia enim non venalem iam habeo Phoenicium.      325
   <b>
    CAL.
   </b>
   Non habes?
   <b>
    BAL.
   </b>
   Non hercle vero.
   <b>
    CAL.
   </b>
   Pseudole, ei accerse hostias,
      victumas, lanios, ut ego huic sacruficem summo Iovi;
      nam hic mihi nunc est multo potior Iuppiter quam Iuppiter.
   <b>
    BAL.
   </b>
   Nolo victumas: agninis me extis placari volo.
   <b>
    CAL.
   </b>
   Propera, quid stas? ei accerse agnos. audin quid ait Iuppiter?     330
   <b>
    PS.
   </b>
   Iam hic ero; verum extra portam mi etiam currendumst prius.
   <b>
    CAL.
   </b>
   Quid eo?
   <b>
    PS.
   </b>
   Lanios inde accersam duo cum tintinnabulis,
      eadem duo greges virgarum inde ulmearum adegero,
      ut hodie ad litationem huic suppetat satias Iovi.
   <b>
    BAL.
   </b>
   I in malam crucem.
   <b>
    PS.
   </b>
   Istuc ibit Iuppiter lenonius.                 335
      [
   <b>
    BAL.
   </b>
   Ex tua re est, ut ego emoriar.
   <b>
    PS.
   </b>
   Quidum?
   <b>
    BAL.
   </b>
   Ego dicam tibi:
      quia edepol, dum ego vivos vivam, numquam eris frugi bonae.]
   <b>
    BAL.
   </b>
   Ex tua re non est, ut ego emoriar.
   <b>
    PS.
   </b>
   Quidum?
   <b>
    BAL.
   </b>
   Sic, quia
      si ego emortuos sim, Athenis te sit nemo nequior.
   <b>
    CAL.
   </b>
   Dic mihi, obsecro hercle, verum serio hoc quod te rogo.          340
      non habes venalem amicam tu meam Phoenicium?
   <b>
    BAL.
   </b>
   Non edepol habeo profecto, nam iam pridem vendidi.
   <b>
    CAL.
   </b>
   Quo modo?
   <b>
    BAL.
   </b>
   Sine ornamentis, cum intestinis omnibus.
   <b>
    CAL.
   </b>
   Meam tu amicam vendidisti?
   <b>
    BAL.
   </b>
   Valde, viginti minis.
   <b>
    CAL.
   </b>
   Viginti minis?
   <b>
    BAL.
   </b>
   Vtrum vis, vel quater quinis minis,         345
      militi Macedonio, et iam quindecim habeo minas.
   <b>
    CAL.
   </b>
   Quid ego ex te audio?
   <b>
    BAL.
   </b>
   Amicam tuam esse factam argenteam.
   <b>
    CAL.
   </b>
   Cur id ausu's facere?
   <b>
    BAL.
   </b>
   Libuit, mea fuit.
   <b>
    CAL.
   </b>
   Eho, Pseudole,
      ei, gladium adfer.
   <b>
    PS.
   </b>
   Quid opus gladio?
   <b>
    CAL.
   </b>
   Qui hunc occidam atque me.
   <b>
    PS.
   </b>
   Quin tu ted occidis potius? nam hunc fames iam occiderit.         350
   <b>
    CAL.
   </b>
   Quid ais, quantum terra ~ tegit hominum periurissume?
      iuravistin te illam nulli venditurum nisi mihi?
   <b>
    BAL.
   </b>
   Fateor.
   <b>
    CAL.
   </b>
   Nempe conceptis verbis?
   <b>
    BAL.
   </b>
   Etiam consutis quoque.
   <b>
    CAL.
   </b>
   Periuravisti, sceleste.
   <b>
    BAL.
   </b>
   At argentum intro condidi.
      ego scelestus nunc argentum promere possum domo:                       355
      tu qui pius, istoc es genere gnatus, nummum non habes.
   <b>
    CAL.
   </b>
   Pseudole, adsiste altrim secus atque onera hunc maledictis.
   <b>
    PS.
   </b>
   Licet.
      numquam ad praetorem aeque cursim curram, ut emittar manu.
   <b>
    CAL.
   </b>
   Ingere mala multa.
   <b>
    PS.
   </b>
   Iam ego te differam dictis meis.
      impudice.
   <b>
    BAL.
   </b>
   Itast.
   <b>
    CAL.
   </b>
   Sceleste.
   <b>
    BAL.
   </b>
   Dicis vera.
   <b>
    PS.
   </b>
   Verbero.    360
   <b>
    BAL.
   </b>
   Quippini?
   <b>
    CAL.
   </b>
   Bustirape.
   <b>
    BAL.
   </b>
   Certo.
   <b>
    PS.
   </b>
   Furcifer.
   <b>
    BAL.
   </b>
   Factum optume.
   <b>
    CAL.
   </b>
   Sociofraude.
   <b>
    BAL.
   </b>
   Sunt mea istaec.
   <b>
    PS.
   </b>
   Parricida.
   <b>
    BAL.
   </b>
   Perge tu.
   <b>
    CAL.
   </b>
   Sacrilege.
   <b>
    BAL.
   </b>
   Fateor.
   <b>
    PS.
   </b>
   Periure.
   <b>
    BAL.
   </b>
   Vetera vaticinamini.
   <b>
    CAL.
   </b>
   Legirupa.
   <b>
    BAL.
   </b>
   Valide.
   <b>
    PS.
   </b>
   Permities adulescentum.
   <b>
    BAL.
   </b>
   Acerrume.
   <b>
    CAL.
   </b>
   Fur.
   <b>
    BAL.
   </b>
   Babae.
   <b>
    PS.
   </b>
   Fugitive.
   <b>
    BAL.
   </b>
   Bombax.
   <b>
    CAL.
   </b>
   Fraus populi.     365
   <b>
    BAL.
   </b>
   Planissume.
   <b>
    PS.
   </b>
   Fraudulente.
   <b>
    CAL.
   </b>
   Impure.
   <b>
    PS.
   </b>
   Leno.
   <b>
    CAL.
   </b>
   Caenum.
   <b>
    BAL.
   </b>
   Cantores probos.
   <b>
    CAL.
   </b>
   Verberavisti patrem atque matrem.
   <b>
    BAL.
   </b>
   Atque occidi quoque,
      potius quam cibum praehiberem: num peccavi quippiam?
   <b>
    PS.
   </b>
   In pertusum ingerimus dicta dolium, operam ludimus.
   <b>
    BAL.
   </b>
   Numquid aliud etiam voltis dicere?
   <b>
    CAL.
   </b>
   Ecquid te pudet?       370
   <b>
    BAL.
   </b>
   Ten, amatorem esse inventum inanem quasi cassam nucem?
      verum quamquam multa malaque dicta dixistis mihi,
      nisi mihi hodie attulerit miles quinque quas debet minas,
      sicut haec est praestituta summa ei argento dies,
      si id non adfert, posse opinor facere me officium meum.                375
   <b>
    CAL.
   </b>
   Quid id est?
   <b>
    BAL.
   </b>
   Si tu argentum attuleris, cum illo perdidero fidem:
      hoc meum est officium. ego, operae si sit, plus tecum loquar;
      sed sine argento frustra es qui me tui misereri postulas.
      haec meast sententia, ut tu hinc porro quid agas consulas.
   <b>
    CAL.
   </b>
   Iamne abis?
   <b>
    BAL.
   </b>
   Negoti nunc sum plenus.
   <b>
    PS.
   </b>
   Paulo post magis.     380
      illic homo meus est, nisi omnes di me atque homines deserunt.
      exossabo ego illum simulter itidem ut murenam coquos.
      nunc, Calidore, te mihi operam dare volo.
   <b>
    CAL.
   </b>
   Ecquid imperas?
   <b>
    PS.
   </b>
   Hoc ego oppidum admoenire, ut hodie capiatur, volo;
      ad eam rem usust homine astuto, docto, cauto et callido,         385
      qui imperata ecfecta reddat, non qui vigilans dormiat.
   <b>
    CAL.
   </b>
   Cedo mihi, quid es facturus?
   <b>
    PS.
   </b>
   Temperi ego faxo scies.
      nolo bis iterari, sat sic longae fiunt fabulae.
   <b>
    C.
   </b>
   Optumum atque aequissimum oras.
   <b>
    PS.
   </b>
   Propera, adduc hominem cito.
   <b>
    CAL.
   </b>
   Pauci ex multis sunt amici, homini qui certi sient.        390
   <b>
    PS.
   </b>
   Ego scio istuc. ergo utrumque, tibi nunc dilectum para
      ex multis atque exquire illinc unum qui certus siet.
   <b>
    CAL.
   </b>
   Iam hic faxo aderit.
   <b>
    PS.
   </b>
   Potin ut abeas? tibi moram dictis creas.
  </p>
  <p>
   <b>
    I.iv
   </b>
   postquam illic hinc abiit, tu astas solus, Pseudole.
      quid nunc acturu's, postquam erili filio                395
      largitu's dictis dapsilis? ubi sunt ea?
      quoi neque paratast gutta certi consili,
      [neque adeo argentineque nunc quid faciam scio.]
      neque exordiri primum unde occipias habes,
      neque ad detexundam telam certos terminos.       400
      sed quasi poeta, tabulas cum cepit sibi,
      quaerit quod nusquamst gentium, reperit tamen,
      facit illud veri simile, quod mendacium est,
      nunc ego poeta fiam: viginti minas,
      quae nusquam nunc sunt gentium, inveniam tamen.    405
      [atque ego me iam pridem huic daturum dixeram
      et volui inicere tragulam in nostrum senem;
      verum is nescio quo pacto praesensit prius.]
      sed comprimundast vox mihi atque oratio:
      erum eccum video huc Simonem una simul       410
      cum suo vicino Calliphone incedere.
      ex hoc sepulcro vetere viginti minas
      effodiam ego hodie, quas dem erili filio.
      nunc huc concedam, unde horum sermonem legam.
  </p>
  <p>
   <b>
    I.v
   </b>
   <b>
    SIMO
   </b>
   Si de damnosis aut si de amatoribus       415
      dictator fiat nunc Athenis Atticis,
      nemo anteveniat filio, credo, meo:
      ita nunc per urbem solus sermoni omnibust,
      eum velle amicam liberare et quaerere
      argentum ad eam rem. hoc alii mihi renuntiant;     420
      atque id iam pridem sensi et subolebat mihi,
      sed dissimulabam.
   <b>
    PS.
   </b>
   Iam illi fetet filius.
      occisa est haec res, haeret hoc negotium.
      quo in commeatum volui argentarium
      proficisci, ibi nunc oppido opsaeptast via.        425
      praesensit: nihil est praedae praedatoribus.
   <b>
    CALLIPHO
   </b>
   Homines qui gestant quique auscultant crimina,
      si meo arbitratu liceat, omnes pendeant,
      gestores linguis, auditores auribus.
      nam istaec quae tibi renuntiantur, filium        430
      te velle amantem argento circumducere,
      fors fuat an istaec dicta sint mendacia;
      sed si sint ea vera, ut nunc mos est, maxume,
      quid mirum fecit? quid novom, adulescens homo
      si amat, si amicam liberat?
   <b>
    PS.
   </b>
   Lepidum senem.      435
   <b>
    SIM.
   </b>
   Vetus nolo faciat.
   <b>
    CAL.
   </b>
   At enim nequiquam nevis;
      vel tu ne faceres tale in adulescentia.
      probum patrem esse oportet qui gnatum suom
      esse probiorem quam ipsus fuerit postulet.
      nam tu quod damni et quod fecisti flagiti           440
      populo viritim potuit dispertirier.
      idne tu mirare, si patrissat filius?
   <b>
    PS.
   </b>
   O Zeu, quam pauci estis homines commodi. em,
      illic est pater patrem esse ut aequom est filio.
   <b>
    SIM.
   </b>
   Quis hic loquitur? meus est hic quidem servos Pseudolus.  445
      hic mihi corrumpit filium, scelerum caput;
      hic dux, hic illi est paedagogus, hunc ego
      cupio excruciari.
   <b>
    CAL.
   </b>
   Iam istaec insipientiast,
      iram in promptu gerere. quanto satius est
      adire blandis verbis atque exquaerere,           450
      sintne illa necne sint quae tibi renuntiant.
      bonus animus in mala re dimidiumst mali.
   <b>
    SIM.
   </b>
   Tibi auscultabo.
   <b>
    PS.
   </b>
   Itur ad te, Pseudole.
      orationem tibi para advorsum senem.
      erum saluto primum, ut aequomst; postea,       455
      si quid superfit, vicinos impertio.
   <b>
    SIM.
   </b>
   Salve. quid agitur?
   <b>
    PS.
   </b>
   Statur hic ad hunc modum.
   <b>
    SIM.
   </b>
   Statum vide hominis, Callipho, quam basilicum.
   <b>
    CAL.
   </b>
   Bene confidenterque adstitisse intellego.
   <b>
    PS.
   </b>
   Decet innocentem qui sit atque innoxium         460
      servom superbum esse, apud erum potissimum.
   <b>
    CAL.
   </b>
   Sunt quae te volumus percontari, quae quasi
      per nebulam nosmet scimus atque audivimus.
   <b>
    SIM.
   </b>
   Conficiet iam te hic verbis, ut tu censeas
      non Pseudolum, sed Socratem tecum loqui.            465
   <b>
    PS.
   </b>
   Itast, iam pridem tu me spernis, sentio.
      parvam esse apud te mihi fidem ipse intellego.
      cupis me esse nequam: tamen ero frugi bonae.
   <b>
    SIM.
   </b>
   Fac sis vocivas, Pseudole, aedis aurium,
      mea ut migrare dicta possint quo volo.                    470
   <b>
    PS.
   </b>
   Age loquere quidvis, tametsi tibi suscenseo.
   <b>
    SIM.
   </b>
   Mihin domino servos tu suscenses?
   <b>
    PS.
   </b>
   Tam tibi
      mirum id videtur?
   <b>
    SIM.
   </b>
   Hercle qui, ut tu praedicas,
      cavendum est mi aps te irato; atque alio tu modo
      me verberare atque ego te soleo cogitas.                 475
      quid censes?
   <b>
    CAL.
   </b>
   Edepol merito esse iratum arbitror,
      quom apud te parvast ei fides.
   <b>
    SIM.
   </b>
   Iam sic sino;
      iratus sit: ego, ne quid noceat, cavero.
      sed quid ais? quid hoc, quod te rogo?
   <b>
    PS.
   </b>
   Si quid vis, roga.
      quod scibo, Delphis tibi responsum dicito.            480
   <b>
    SIM.
   </b>
   Advorte ergo animum et fac sis promissi memor.
      quid ais? ecquam scis filium tibicinam
      meum amare?
   <b>
    PS.
   </b>
   Nai gar.
   <b>
    SIM.
   </b>
   Liberare quam velit?
   <b>
    PS.
   </b>
   Kai touto nai gar.
   <b>
    SIM.
   </b>
   Ecquas viginti minas
      [per sycophantiam atque per doctos dolos]            485
      paritas ut auferas a me?
   <b>
    PS.
   </b>
   Abs te ego auferam?
   <b>
    SIM.
   </b>
   Ita, quas meo gnato des, qui amicam liberet?
      fatere, dic.
   <b>
    PS.
   </b>
   Kai touto nai, kai touto nai.
   <b>
    CAL.
   </b>
   Fatetur.
   <b>
    SIM.
   </b>
   Dixin, Callipho, dudum tibi?
   <b>
    CAL.
   </b>
   Memini.
   <b>
    SIM.
   </b>
   Quor haec, tu ubi rescivisti ilico,     490
      celata me sunt? quor non rescivi?
   <b>
    PS.
   </b>
   Eloquar.
      quia nolebam ex me morem progigni malum,
      erum ut servos criminaret apud erum.
   <b>
    SIM.
   </b>
   Iuberes hunc praecipitem in pistrinum trahi.
   <b>
    CAL.
   </b>
   Numquid peccatum est, Simo?
   <b>
    SIM.
   </b>
   Immo maxime. 495
   <b>
    PS.
   </b>
   Desiste, recte ego meam rem sapio, Callipho;
      peccata mea sunt. animum advorte nunciam.
      quapropter te expertem amoris nati habuerim? ~
      pistrinum in mundo scibam, si dixem, mihi.
   <b>
    SIM.
   </b>
   Non a me scibas pistrinum in mundo tibi,       500
      cum ea mussitabas?
   <b>
    PS.
   </b>
   Scibam.
   <b>
    SIM.
   </b>
   Quin dictum est mihi?
   <b>
    PS.
   </b>
   Quia illud malum aderat, istuc aberat longius;
      illud erat praesens, huic erant dieculae.
   <b>
    SIM.
   </b>
   Quid nunc agetis? nam hinc quidem a me non potest
      argentum auferri, qui praesertim senserim.              505
      ne quisquam credat nummum, iam edicam omnibus.
   <b>
    PS.
   </b>
   Numquam edepol quoiquam supplicabo, dum quidem
      tu vives. tu mihi hercle argentum dabis,
      abs te equidem sumam.
   <b>
    SIM.
   </b>
   Tu a me sumes?
   <b>
    PS.
   </b>
   Strenue.
   <b>
    SIM.
   </b>
   Excludito mi hercle oculum, si dedero.
   <b>
    PS.
   </b>
   Dabis.      510
      iam dico ut a me caveas.
   <b>
    SIM.
   </b>
   Certe edepol scio,
      si apstuleris, mirum et magnum facinus feceris.
   <b>
    PS.
   </b>
   Faciam.
   <b>
    SIM.
   </b>
   Si non apstuleris?
   <b>
    PS.
   </b>
   Virgis caedito.
      sed quid, si apstulero?
   <b>
    SIM.
   </b>
   Do Iovem testem tibi,
      te aetatem impune habiturum.
   <b>
    PS.
   </b>
   Facito ut memineris.       515
   <b>
    SIM.
   </b>
   Egon ut cavere nequeam, cui praedicitur?
   <b>
    PS.
   </b>
   Praedico, ut caveas. dico, inquam, ut caveas. cave.
      em istis mihi tu hodie manibus argentum dabis.
   <b>
    CAL.
   </b>
   Edepol mortalem graphicum, si servat fidem.
   <b>
    PS.
   </b>
   Servitum tibi me abducito, ni fecero.                    520
   <b>
    CAL.
   </b>
   Bene atque amice dicis. ~nam nunc, nam meust.
   <b>
    PS.
   </b>
   Vin etiam dicam quod vos magis miremini?
   <b>
    CAL.
   </b>
   Studeo hercle audire, nam ted ausculto lubens.
      [
   <b>
    SIM.
   </b>
   Agedum, nam satis libenter te ausculto loqui.]       523a
   <b>
    PS.
   </b>
   Prius quam istam pugnam pugnabo, ego etiam prius
      dabo aliam pugnam claram et commemorabilem.
   <b>
    SIM.
   </b>
   Quam pugnam?
   <b>
    PS.
   </b>
   Em ab hoc lenone vicino tuo
      per sycophantiam atque per doctos dolos
      tibicinam illam, tuos quam gnatus deperit,
      ea circumducam lepide lenonem.
   <b>
    SIM.
   </b>
   Quid est?
   <b>
    PS.
   </b>
   Effectum hoc hodie reddam utrumque ad vesperum.        530
   <b>
    SIM.
   </b>
   Siquidem istaec opera, ut praedicas, perfeceris,
      virtute regi Agathocli antecesseris.
      sed si non faxis, numquid causaest, ilico
      quin te in pistrinum condam?
   <b>
    PS.
   </b>
   Non unum in diem [modo],
      verum hercle in omnis, quantumst; sed si effecero,                535
      dabin mi argentum, quod dem lenoni, ilico,
      tua voluntate?
   <b>
    CAL.
   </b>
   Ius bonum orat Pseudolus;
      dabo inque.
   <b>
    SIM.
   </b>
   At enim scin quid mihi in mentem venit?
      quid si hisce inter se consenserunt, Callipho,
      aut de compecto faciunt consutis dolis,                           540
      qui me argento intervertant?
   <b>
    PS.
   </b>
   Quis me audacior
      sit, si istuc facinus audeam? immo sic, Simo:
      si sumus compecti seu consilium umquam iniimus [de istac re]
      aut si de ea re umquam inter nos convenimus,
      [quasi in libro cum scribuntur calamo litterae]                544a
      stilis me totum usque ulmeis conscribito.
   <b>
    SIM.
   </b>
   Indice ludos nunciam, quando lubet.
   <b>
    PS.
   </b>
   Da in hunc diem operam, Callipho, quaeso mihi,
      ne quo te ad aliud occupes negotium.
   <b>
    CAL.
   </b>
   Quin rus ut irem iam heri mecum statueram.
   <b>
    PS.
   </b>
   At nunc disturba quas statuisti machinas.               550
   <b>
    CAL.
   </b>
   Nunc non abire certum est istac gratia;
      lubidost ludos tuos spectare, Pseudole.
      et si hunc videbo non dare argentum tibi,
      quod dixit, potius quam id non fiat, ego dabo.
   <b>
    SIM.
   </b>
   Non demutabo.
   <b>
    PS.
   </b>
   Namque edepol, si non dabis,   555
      clamore magno et multo flagitabere.
      agite amolimini hinc vos intro nunciam
      ac meis vicissim date locum fallaciis.
   <b>
    CAL.
   </b>
   Fiat, geratur mos tibi.
   <b>
    PS.
   </b>
   Sed te volo
      domi usque adesse.
   <b>
    CAL.
   </b>
   Quin tibi hanc operam dico.        560
   <b>
    SIM.
   </b>
   At ego ad forum ibo. iam hic ero.
   <b>
    PS.
   </b>
   Actutum redi.
      suspicio est mihi nunc vos suspicarier,
      me idcirco haec tanta facinora promittere,
      quo vos oblectem, hanc fabulam dum transigam,
      neque sim facturus quod facturum dixeram.              565
      non demutabo. atque etiam certum, quod sciam,
      quo id sim facturus pacto nil etiam scio,
      nisi quia futurumst. nam qui in scaenam provenit,
      novo modo novom aliquid inventum adferre addecet;
      si id facere nequeat, det locum illi qui queat.             570
      concedere aliquantisper hinc mi intro lubet,
      dum concenturio in corde sycophantias.
      &lt;sed mox&gt; exibo, non ero vobis morae;
      tibicen vos interibi hic delectaverit.     573a
  </p>
  <p class="shortborder">
  </p>
  <p>
   <b>
    ACTVS II
   </b>
  </p>
  <p>
   <b>
    II.i
   </b>
   <b>
    PSEVDOLVS
   </b>
   Pro Iuppiter, ut mihi, quidquid ago, lepide omnia prospereque
          eveniunt:
      neque quod dubitem neque quod timeam, meo in pectore conditumst consilium.
      nam ea stultitiast, facinus magnum timido cordi credere; nam omnes
      res perinde sunt
      ut agas, ut eas magni facias; nam ego in meo pectore prius ***
      ita paravi copias,
      duplicis triplicis dolos perfidias, ut, ubiquomque hostibus congrediar     580
      maiorum meum fretus virtute dicam,
      mea industria et malitia fraudulenta
      facile ut vincam, facile ut spoliem meos perduellis meis perfidiis.
      nunc inimicum ego hunc communem meum atque vostrorum omnium,
      Ballionem, exballistabo lepide: date operam modo;             585
      [hoc ego oppidum admoenire, ut hodie capiatur, volo.]      585a
      atque huc meas legiones adducam; si expugno
      facilem hanc rem meis civibus faciam                               586a
      post ad oppidum hoc vetus continuo meum exercitum protinus obducam:
      inde me et simul participes omnis meos praeda onerabo atque opplebo,
      metum et fugam perduellibus meis me ut sciant natum.
      eo sum genere gnatus: magna me facinora decet efficere,    590
      quae post mihi clara et diu clueant.
      sed hunc quem video? quis hic est qui oculis meis obviam ignobilis obicitur?
      lubet scire quid hic veniat cum machaera et huic, quam rem agat, hinc dabo
           insidias.
  </p>
  <p>
   <b>
    II.ii
   </b>
   <b>
    HARPAX
   </b>
   Hi loci sunt atque hae regiones quae mi ab ero sunt    594-595
          demonstratae,
      ut ego oculis rationem capio quam mi ita dixit erus meus miles,    596
      septumas esse aedis a porta ubi ille habitet leno, quoi iussit
      symbolum me ferre et hoc argentum. nimis velim, certum qui id mihi faciat,
      Ballio leno ubi hic habitat.
   <b>
    PS.
   </b>
   [St, tace, tace, meus hic est homo, ni omnes di atque homines      600
          deserunt.]
      novo consilio nunc mihi opus est,
      nova res subito mi haec obiectast:             601a
      hoc praevortar principio; illa omnia missa habeo, quae ante agere occepi.
      iam pol ego hunc stratioticum nuntium advenientem probe percutiam.
   <b>
    HARP.
   </b>
   Ostium pultabo atque intus evocabo aliquem foras.
   <b>
    PS.
   </b>
   Quisquis es, compendium ego te facere pultandi volo;        605
      nam ego precator et patronus foribus processi foras.
   <b>
    HARP.
   </b>
   Tune es Ballio?
   <b>
    PS.
   </b>
   Immo vero ego eius sum Subballio.
   <b>
    HARP.
   </b>
   Quid istuc verbist?
   <b>
    PS.
   </b>
   Condus promus sum, procurator peni.
   <b>
    HARP.
   </b>
   Quasi te dicas atriensem.
   <b>
    PS.
   </b>
   Immo atriensi ego impero.
   <b>
    HARP.
   </b>
   Quid tu, servon es an liber?
   <b>
    PS.
   </b>
   Nunc quidem etiam servio.      610
   <b>
    HARP.
   </b>
   Ita videre, et non videre dignus qui liber sies.
   <b>
    PS.
   </b>
   Non soles respicere te, quom dicis iniuste alteri?
   <b>
    H.
   </b>
   Hunc hominem malum esse oportet.
   <b>
    P.
   </b>
   Di me servant atque amant,
      nam haec mihi incus est: procudam ego hodie hinc multos dolos.
   <b>
    H.
   </b>
   Quid illic secum solus loquitur?
   <b>
    P.
   </b>
   Quid ais tu, adulescens?
   <b>
    H.
   </b>
   Quid est?   615
   <b>
    PS.
   </b>
   Esne tu an non es ab illo milite Macedonio,
      servos eius qui hinc a nobis est mercatus mulierem,
      qui argenti ero meo lenoni quindecim dederat minas,
      quinque debet?
   <b>
    HARP.
   </b>
   Sum. sed ubi tu me novisti gentium
      aut vidisti aut conlocutu's? nam equidem Athenas antidhac             620
      numquam veni, neque te vidi ante hunc diem umquam oculis meis.
   <b>
    PS.
   </b>
   Quia videre inde esse; nam olim quom abiit, argento haec dies
      praestitutast, quoad referret nobis, neque dum rettulit.
   <b>
    H.
   </b>
   Immo adest.
   <b>
    P.
   </b>
   Tun attulisti?
   <b>
    H.
   </b>
   Egomet.
   <b>
    P.
   </b>
   Quid dubitas dare?     624-625
   <b>
    HARP.
   </b>
   Tibi ego dem?
   <b>
    PS.
   </b>
   Mihi hercle vero, qui res rationesque eri     626
      Ballionis curo, argentum accepto [expenso] et quoi debet dato.
   <b>
    HARP.
   </b>
   Si quidem hercle etiam supremi promptas thensauros Iovis,
      tibi libellam argenti numquam credam.
   <b>
    PS.
   </b>
   Dum tu sternuas,
      res erit soluta.
   <b>
    HARP.
   </b>
   Vinctam potius sic servavero.                  630
   <b>
    PS.
   </b>
   Vae tibi, tu inventu's vero, meam qui furcilles fidem.
      quasi mihi non sescenta tanta soli soleant credier.
   <b>
    HARP.
   </b>
   Potest ut alii ita arbitrentur et ego ut ne credam tibi.
   <b>
    PS.
   </b>
   Quasi tu dicas me te velle argento circumducere.
   <b>
    HARP.
   </b>
   Immo vero quasi tu dicas quasique ego autem id suspicer.    635
      sed quid est tibi nomen?
   <b>
    PS.
   </b>
   Servos est huic lenoni Surus,
      eum esse me dicam. Surus sum.
   <b>
    H.
   </b>
   Surus?
   <b>
    P.
   </b>
   Id est nomen mihi.
   <b>
    HARP.
   </b>
   Verba multa facimus. erus si tuos domi est, quin provocas,
      ut id agam quod missus huc sum, quidquid est nomen tibi?
   <b>
    PS.
   </b>
   Si intus esset, evocarem. verum si dare vis mihi,                640
      magis erit solutum, quasi ipsi dederis.
   <b>
    HARP.
   </b>
   At enim scin quid est?
      reddere hoc, non perdere erus me misit. nam certo scio,
      hoc febrim tibi esse, quia non licet huc inicere ungulas.
      ego, nisi ipsi Ballioni, nummum credam nemini.
   <b>
    PS.
   </b>
   At illic nunc negotiosust: res agitur apud iudicem.              645
   <b>
    HARP.
   </b>
   Di bene vortant. at ego quando eum esse censebo domi,
      rediero. tu epistulam hanc a me accipe atque illi dato.
      nam istic sumbolust inter erum meum et tuom de muliere.
   <b>
    PS.
   </b>
   Scio equidem: [ut] qui argentum adferret atque expressam imaginem
      suam huc ad nos, cum eo aiebat velle mitti mulierem.                650
      nam hic quoque exemplum reliquit eius.
   <b>
    HARP.
   </b>
   Omnem rem tenes.
   <b>
    PS.
   </b>
   Quid ego ni teneam?
   <b>
    HARP.
   </b>
   Dato istunc sumbolum ergo illi.
   <b>
    P.
   </b>
   Licet.
      sed quid est tibi nomen?
   <b>
    HARP.
   </b>
   Harpax.
   <b>
    PS.
   </b>
   Apage te, Harpax, hau places;
      huc quidem hercle haud ibis intro, ne quid harpax feceris.
   <b>
    HARP.
   </b>
   Hostis vivos rapere soleo ex acie: eo hoc nomen mihi est.     655
   <b>
    PS.
   </b>
   Pol te multo magis opinor vasa ahena ex aedibus.
   <b>
    HARP.
   </b>
   Non ita est. sed scin quid te oro, Sure?
   <b>
    PS.
   </b>
   Sciam si dixeris.
   <b>
    HARP.
   </b>
   Ego devortor extra portam huc in tabernam tertiam,
      apud anum illam doliarem, claudam crassam, Chrysidem.
   <b>
    PS.
   </b>
   Quid nunc vis?
   <b>
    HARP.
   </b>
   Inde ut me arcessas, erus tuos ubi venerit.
      me volo curare.
   <b>
    PS.
   </b>
   Sane sapis et consilium placet.
      sed vide sis ne in quaestione sis, quando arcessam, mihi.
   <b>
    HARP.
   </b>
   Quin ubi prandero, dabo operam somno.
   <b>
    PS.
   </b>
   Sane censeo.
   <b>
    HARP.
   </b>
   Numquid vis?
   <b>
    PS.
   </b>
   Dormitum ut abeas.
   <b>
    HARP.
   </b>
   Abeo.
   <b>
    PS.
   </b>
   Atque  665
          audin, Harpage?
      iube sis te operiri: beatus eris, si consudaveris.
  </p>
  <p>
   <b>
    II.iii
   </b>
   di immortales, conservavit me illic homo adventu suo.
      suo viatico redduxit me usque ex errore in viam.
      nam ipsa mi Opportunitas non potuit opportunius
      advenire quam haec allatast mi opportune epistula.         670
      nam haec allata cornu copiaest, ubi inest quidquid volo:
      hic doli, hic fallaciae omnes, hic sunt sycophantiae,
      hic argentum, hic amica amanti erili filio.
      atque ego nunc me ut gloriosum faciam et copi pectore:
      quo modo quicque agerem, ut lenoni surruperem mulierculam,    675
      iam instituta ornata cuncta in ordine, animo ut volueram,
      certa deformata habebam; sed profecto hoc sic erit:
      centum doctum hominum consilia sola haec devincit dea,
      Fortuna. atque hoc verum est: proinde ut quisque Fortuna utitur,
      ita praecellet atque exinde sapere eum omnes dicimus.         680
      bene ubi quoi scimus consilium accidisse, hominem catum
      eum esse declaramus, stultum autem illum quoi vortit male.
      stulti hau scimus, frusta ut simus, quom quid cupienter dari
      petimus nobis, quasi quid in rem sit possimus noscere.
      certa mittimus, dum incerta petimus; atque hoc evenit         685
      in labore atque in dolore, ut mors obrepat interim.
      sed iam satis est philosophatum. nimis diu et longum loquor.
      di immortales, aurichalco contra non carum fuit
      meum mendacium, hic modo quod subito commentus fui,
      quia lenonis me esse dixi. nunc ego hac epistula                 690
      tris deludam, erum et lenonem et qui hanc dedit mi epistulam.
      euge, par pari aliud autem quod cupiebam contigit:
      venit eccum Calidorus, ducit nescio quem secum simul.
  </p>
  <p>
   <b>
    II.iv
   </b>
   <b>
    CALIDORVS
   </b>
   Dulcia atque amara apud te sum elocutus omnia:
      scis amorem, scis laborem, scis egestatem meam.                    695
   <b>
    CHARINVS
   </b>
   Commemini omnia: id tu modo, me quid vis facere, fac sciam.
      [
   <b>
    CAL.
   </b>
   Quom haec tibi alia sum elocutus, vix rem scis de symbolo.     696a
   <b>
    CHAR.
   </b>
   Omnia, inquam. tu modo quid me facere vis fac ut sciam.]     696b
   <b>
    CAL.
   </b>
   Pseudolus mi ita imperavit, ut aliquem hominem strenuom
      benevolentem adducerem ad se.
   <b>
    CHAR.
   </b>
   Servas imperium probe;
      nam et amicum et benevolentem ducis. sed istic Pseudolus
      novos mihist.
   <b>
    CAL.
   </b>
   Nimium est mortalis graphicus, ~heuretes mihi est.   700
      is mihi haec sese ecfecturum dixit quae dixi tibi.
   <b>
    PS.
   </b>
   Magnufice hominem compellabo.
   <b>
    CAL.
   </b>
   Quoia vox resonat?
   <b>
    PS.
   </b>
   Io,
      io te te, turanne, te te ego, qui imperitas Pseudolo,
      quaero, quoi ter trina triplicia, tribus modis tria gaudia,
      artibus tribus tris demeritas dem laetitias, de tribus            705
      fraude partas per malitiam et per dolum et fallaciam;          705a
      in libello hoc obsignato ad te attuli pauxillulo.
   <b>
    CAL.
   </b>
   Illic homost.
   <b>
    CHAR.
   </b>
   Vt paratragoedat carnufex.
   <b>
    PS.
   </b>
   Confer gradum
      contra pariter, porge audacter ad salutem bracchium.
   <b>
    CAL.
   </b>
   Dic utrum Spemne an Salutem te salutem, Pseudole?
   <b>
    PS.
   </b>
   Immo utrumque.
   <b>
    CHAR.
   </b>
   Vtrumque, salve. sed quid actumst?
   <b>
    PS.
   </b>
   710
           Quid times?
   <b>
    CAL.
   </b>
   Attuli hunc.
   <b>
    PS.
   </b>
   Quid, attulisti?
   <b>
    CAL.
   </b>
   Adduxi volui dicere.
   <b>
    PS.
   </b>
   Quis istic est?
   <b>
    CAL.
   </b>
   Charinus.
   <b>
    PS.
   </b>
   Euge. Iam ch5arin touto poiou.
   <b>
    CHAR.
   </b>
   Quin tu si quid opust, mi audacter imperas?
   <b>
    PS.
   </b>
   Tam gratiast.
      bene sit tibi, Charine. nolo tibi molestos esse nos.
   <b>
    CH.
   </b>
   Vos molestos mihi? molestumst mi id quidem.
   <b>
    P.
   </b>
   Tum igitur mane.      715
   <b>
    CAL.
   </b>
   Quid istuc est?
   <b>
    PS.
   </b>
   Epistulam modo hanc intercepi et sumbolum.
   <b>
    CAL.
   </b>
   Sumbolum? quem sumbolum?
   <b>
    PS.
   </b>
   Qui a milite allatust modo.
      eius servos qui hunc ferebat cum quinque argenti minis,
      tuam qui amicam hinc arcessebat, ei os sublevi modo.
   <b>
    CAL.
   </b>
   Quo modo?
   <b>
    PS.
   </b>
   Horum causa haec agitur spectatorum fabula:       720
      hi sciunt, qui hic adfuerunt; vobis post narravero.
   <b>
    CAL.
   </b>
   Quid nunc agimus?
   <b>
    PS.
   </b>
   Liberam hodie tuam amicam amplexabere.
   <b>
    CAL.
   </b>
   Egone?
   <b>
    PS.
   </b>
   Tu istic ipsus, inquam, si quidem hoc vivet caput;
      si modo mihi hominem invenietis propere.
   <b>
    CHAR.
   </b>
   Qua facie?
   <b>
    PS.
   </b>
   Malum,
      callidum, doctum, qui quando principium prehenderit,       725
      porro sua virtute teneat quid se facere oporteat;
      atque qui hic non visitatus saepe sit.
   <b>
    CHAR.
   </b>
   Si servos est,
      numquid refert?
   <b>
    PS.
   </b>
   Immo multo mavolo quam liberum.
   <b>
    CHAR.
   </b>
   Posse opinor me dare hominem tibi malum et doctum domo,
      qui a patre advenit Carysto nec dum exiit ex aedibus                 730
      quoquam neque Athenas advenit umquam ante hesternum diem.
   <b>
    PS.
   </b>
   Bene iuvas. sed quinque inventis opus est argenti minis
      mutuis, quas hodie reddam: nam huius mihi debet pater.
   <b>
    CHAR.
   </b>
   Ego dabo, ne quaere aliunde.
   <b>
    PS.
   </b>
   O hominem opportunum mihi.
      etiam opust chlamyde et machaera et petaso.
   <b>
    CHAR.
   </b>
   Possum a me dare.    735
   <b>
    PS.
   </b>
   Di immortales, non Charinus mihi hic quidem, sed Copiast.
      sed istic servos, ex Carysto qui hic adest, ecquid sapit?
   <b>
    CHAR.
   </b>
   Hircum ab alis.
   <b>
    PS.
   </b>
   Manuleatam tunicam habere hominem addecet.
      ecquid is homo habet aceti in pectore?
   <b>
    CHAR.
   </b>
   Atque acidissumi.
   <b>
    PS.
   </b>
   Quid, si opus sit ut dulce promat indidem, ecquid habet?
   <b>
    CH.
   </b>
   Rogas?    740
      murrinam, passum, defrutum, mellam, mel quoivismodi;
      quin in corde instruere quondam coepit pantopolium.
   <b>
    PS.
   </b>
   Eugepae, lepide, Charine, meo me ludo lamberas.
      sed quid nomen esse dicam ego isti servo?
   <b>
    CHAR.
   </b>
   Simiae.
   <b>
    PS.
   </b>
   Scitne in re advorsa vorsari?
   <b>
    CHAR.
   </b>
   Turbo non aeque citust.     745
   <b>
    PS.
   </b>
   Ecquid argutust?
   <b>
    CHAR.
   </b>
   Malorum facinorum saepissime.
   <b>
    PS.
   </b>
   Quid cum manifesto tenetur?
   <b>
    CHAR.
   </b>
   Anguillast, elabitur.
   <b>
    PS.
   </b>
   Ecquid is homo scitust?
   <b>
    CHAR.
   </b>
   Plebi scitum non est scitius.
   <b>
    PS.
   </b>
   Probus homo est, ut praedicare te audio.
   <b>
    CHAR.
   </b>
   Immo si scias,
      ubi te aspexerit, narrabit ultro quid sese velis.                750
      sed quid es acturus?
   <b>
    PS.
   </b>
   Dicam. ubi hominem exornavero,
      subditivom fieri ego illum militis servom volo;
      sumbolum hunc ferat lenoni cum quinque argenti minis,
      mulierem ab lenone abducat: em tibi omnem fabulam.
      ceterum quo quicque pacto faciat, ipsi dixero.               755
   <b>
    CAL.
   </b>
   Quid nunc igitur stamus?
   <b>
    PS.
   </b>
   Hominem cum ornamentis omnibus
      exornatum adducite ad me iam ad trapezitam Aeschinum.
      sed properate.
   <b>
    CAL.
   </b>
   Prius illi erimus quam tu.
   <b>
    PS.
   </b>
   Abite ergo ocius.
      quidquid incerti mi in animo prius aut ambiguom fuit,
      nunc liquet, nunc defaecatumst cor mihi; nunc perviumst:    760
      omnes ordine sub signis ducam legiones meas,
      avi sinistra, auspicio liquido atque ex &lt;mea&gt; sententia;
      confidentia est inimicos meos me posse perdere.
      nunc ibo ad forum atque onerabo meis praeceptis Simiam,
      quid agat, ne quid titubet, docte ut hanc ferat fallaciam.       765
      iam ego hoc ipsum oppidum expugnatum faxo erit lenonium.
  </p>
  <p class="shortborder">
  </p>
  <p>
   <b>
    ACTVS III
   </b>
  </p>
  <p>
   <b>
    III.i
   </b>
   <b>
    PVER
   </b>
   Cui servitutem di danunt lenoniam
      puero, atque eidem si addunt turpitudinem,
      ne illi, quantum ego nunc corde conspicio meo,
      malam rem magnam multasque aerumnas danunt.    770
      velut haec mi evenit servitus, ubi ego omnibus
      parvis magnisque miseriis praefulcior:
      neque ego amatorem mi invenire ullum queo,
      qui amet me, ut curer tandem nitidiuscule.
      nunc huic lenoni hodie est natalis dies:            775
      interminatus est a minimo ad maximum,
      si quis non hodie munus misisset sibi,
      eum cras cruciatu maximo perbitere.
      nunc nescio hercle rebus quid faciam meis;
      neque ego illud possum, quod illi qui possunt solent.     780
      nunc, nisi lenoni munus hodie misero,
      cras mihi potandus fructus est fullonius.
      eheu, quam illae rei ego etiam nunc sum parvolus.
      atque edepol, ut nunc male eum metuo miser,
      si quispiam det qui manus gravior siet,                785
      quamquam illud aiunt magno gemitu fieri,
      comprimere dentes videor posse aliquo modo.
      sed comprimenda est mihi vox atque oratio:
      erus eccum recipit se domum et ducit coquom.
  </p>
  <p>
   <b>
    III.ii
   </b>
   <b>
    BALLIO
   </b>
   Forum coquinum qui vocant, stulte vocant,     790
      nam non coquinum est, verum furinum est forum.
      nam ego si iuratus peiorem hominem quaererem
      coquom, non potui, quam hunc quem duco, ducere,
      multiloquom gloriosum insulsum inutilem.
      quin ob eam rem Orcus recipere ad se hunc noluit,     795
      ut esset hic qui mortuis cenam coquat;
      nam hic solus illis coquere quod placeat potest.
   <b>
    COCVS
   </b>
   Si me arbitrabare isto pacto, ut praedicas,
      cur conducebas?
   <b>
    BAL.
   </b>
   Inopia: alius non erat.
      sed cur sedebas in foro, si eras coquos,                  800
      tu solus praeter alios?
   <b>
    COC.
   </b>
   Ego dicam tibi:
      hominum vitio ego sum factus improbior coquos,
      non meopte ingenio.
   <b>
    BAL.
   </b>
   Qua istuc ratione?
   <b>
    COC.
   </b>
   Eloquar.
      quia enim, cum extemplo veniunt conductum coquom,
      nemo illum quaerit qui optimus et carissimust:          805
      illum conducunt potius qui vilissimust.
      hoc ego fui hodie solus obsessor fori.
      illi drachmissent miseri: me nemo potest
      minoris quisquam nummo ut surgam subigere.
      non ego item cenam condio ut alii coqui,                 810
      qui mihi condita prata in patinis proferunt,
      boves qui convivas faciunt herbasque oggerunt,
      eas herbas herbis aliis porro condiunt:
      indunt coriandrum, feniculum, alium, atrum holus,
      apponunt rumicem, brassicam, betam, blitum,       815
      eo laserpici libram pondo diluont,
      teritur sinapis scelera, quae illis qui terunt
      prius quam triverunt oculi ut extillent facit.
      ei homines cenas ubi coquont, cum condiunt,
      non condimentis condiunt, sed strigibus,              820
      vivis convivis intestina quae exedint.
      hoc hic quidem homines tam brevem vitam colunt,
      quom hasce herbas huius modi in suom alvom congerunt,
      formidulosas dictu, non essu modo.
      quas herbas pecudes non edunt, homines edunt.   825
   <b>
    BAL.
   </b>
   Quid tu? divinis condimentis utere,
      qui prorogare vitam possis hominibus,
      qui ea culpes condimenta?
   <b>
    COC.
   </b>
   Audacter dicito;
      nam vel ducenos annos poterunt vivere
      meas qui essitabunt escas quas condivero.          830
      nam ego cocilendrum quando in patinas indidi
      aut cepolendrum aut maccidem aut secaptidem,
      eaepse sese [patinae] fervefaciunt ilico.
      haec ad Neptuni pecudes condimenta sunt:
      terrestris pecudes cicimalindro condio,               835
      hapalocopide aut cataractria.
   <b>
    BAL.
   </b>
   At te Iuppiter
      dique omnes perdant cum condimentis tuis
      cumque tuis istis omnibus mendaciis.
   <b>
    COC.
   </b>
   Sine sis loqui me.
   <b>
    BAL.
   </b>
   Loquere, atque i in malam crucem.
   <b>
    COC.
   </b>
   Vbi omnes patinae fervont, omnis aperio:         840
      is odos dimissis manibus in caelum volat.
   <b>
    BAL.
   </b>
   Odos dimissis manibus?
   <b>
    COC.
   </b>
   Peccavi insciens.
   <b>
    BAL.
   </b>
   Quidum?
   <b>
    COC.
   </b>
   Dimissis pedibus volui dicere.
      eum odorem cenat Iuppiter cottidie.
   <b>
    BAL.
   </b>
   Si nusquam is coctum, quidnam cenat Iuppiter?       845
   <b>
    COC.
   </b>
   It incenatus cubitum.
   <b>
    BAL.
   </b>
   I in malam crucem.
      istacine causa tibi hodie nummum dabo?
   <b>
    COC.
   </b>
   Fateor equidem esse me coquom carissumum;
      verum pro pretio facio ut opera appareat
      mea quo conductus venio.
   <b>
    BAL.
   </b>
   Ad furandum quidem.   850
   <b>
    COC.
   </b>
   An tu invenire postulas quemquam coquom
      nisi miluinis aut aquilinis ungulis?
   <b>
    BAL.
   </b>
   An tu coquinatum te ire quoquam postulas,
      quin ibi constrictis ungulis cenam coquas?
      nunc adeo tu, qui meus es, iam edico tibi,          855
      ut nostra properes amoliri omnia,
      tum ut huius oculos in oculis habeas tuis:
      quoquo hic spectabit, eo tu spectato simul;
      si quo hic gradietur, pariter progredimino;
      manum si protollet, pariter proferto manum:      860
      suom si quid sumet, id tu sinito sumere;
      si nostrum sumet, tu teneto altrinsecus.
      si iste ibit, ito, stabit, astato simul;
      si conquiniscet istic, conquiniscito.
      item his discipulis privos custodes dabo.          865
   <b>
    COC.
   </b>
   Habe modo bonum animum.
   <b>
    BAL.
   </b>
   Quaeso, qui possum, doce,
      bonum animum habere qui te ad me adducam domum?
   <b>
    COC.
   </b>
   Quia sorbitione faciam ego hodie te mea,
      item ut Medea Peliam concoxit senem,
      quem medicamento et suis venenis dicitur       870
      fecisse rursus ex sene adulescentulum,
      item ego te faciam.
   <b>
    BAL.
   </b>
   Eho, an etiam es veneficus?
   <b>
    COC.
   </b>
   Immo edepol vero hominum servator.
   <b>
    BAL.
   </b>
   Ehem,
      quanti istuc unum me ~coquinare perdoces?                         874-875
   <b>
    COC.
   </b>
   Quid?
   <b>
    BAL.
   </b>
   Vt te servem, ne quid surripias mihi.  876
   <b>
    COC.
   </b>
   Si credis, nummo; si non, ne mina quidem.
      sed utrum tu amicis hodie an inimicis tuis
      daturu's cenam?
   <b>
    BAL.
   </b>
   Pol ego amicis scilicet.
   <b>
    COC.
   </b>
   Quin tuos inimicos potius quam amicos vocas?     880
      nam ego ita convivis cenam conditam dabo
      hodie atque ita suavi suavitate condiam:
      ut quisque quicque conditum gustaverit,
      ipsus sibi faciam ut digitos praerodat suos.
   <b>
    BAL.
   </b>
   Quaeso hercle, prius quam quoiquam convivae dabis,    885
      gustato tute prius et discipulis dato,
      ut praerodatis vostras furtificas manus.
   <b>
    COC.
   </b>
   Fortasse haec tu nunc mihi non credis quae loquor.
   <b>
    BAL.
   </b>
   Molestus ne sis, nimium [iam] tinnis; non taces?
      em illic ego habito. intro abi et cenam coque.                  890
      propera.
   <b>
    PVER
   </b>
   Quin tu is accubitum, et convivas cedo,
      corrumpitur iam cena.
   <b>
    BAL.
   </b>
   Em, subolem sis vide:
      iam hic quoque scelestus est, coqui sublingulo.
      profecto quid nunc primum caveam nescio,
      ita in aedibus sunt fures, praedo in proxumo est.         895
      nam mi hic vicinus apud forum paulo prius,
      pater Calidori, opere edixit maxumo,
      ut mihi caverem a Pseudolo servo suo,
      ne fidem ei haberem. nam eum circum ire in hunc diem,
      ut me, si posset, muliere intervorteret;                        900
      eum promisisse firmiter dixit sibi,
      sese abducturum a me dolis Phoenicium.
      nunc ibo intro atque edicam familiaribus,
      profecto ne quis quicquam credat Pseudolo.
  </p>
  <p class="shortborder">
  </p>
  <p>
   <b>
    ACTVS IV
   </b>
  </p>
  <p>
   <b>
    IV.i
   </b>
   <b>
    PSEVDOLVS
   </b>
   Si umquam quemquam di immortales voluere esse auxilio adiutum,    905
      tum me et Calidorum servatum volunt esse et lenonem extinctum,
      quom te adiutorem genuerunt mihi tam doctum hominem atque astutum.
      sed ubi illic est? sumne ego homo insipiens, qui haec mecum egomet loquar solus?
      dedit verba mihi hercle, ut opinor:
      malus cum malo stulte cavi.                                   909a
      tum pol ego interii, homo si ille abiit, neque hoc opus quod volui hodie efficiam.
      sed eccum video verbeream statuam: ut it, ut magnifice infert sese.
      ehem, te hercle ego circumspectabam, nimis metuebam male, ne abiisses.
   <b>
    SIMIA
   </b>
   Fuit meum officium ut facerem, fateor.
   <b>
    PS.
   </b>
   Vbi restiteras?
   <b>
    SIM.
   </b>
   Vbi mihi libitum est.                       913a
   <b>
    PS.
   </b>
   Istuc *** ego satis scio.
   <b>
    SIM.
   </b>
   Quor ergo quod scis me rogas?
   <b>
    PS.
   </b>
   At hoc volo monere te.
   <b>
    SIM.
   </b>
   Monendus ne me moneas.
   <b>
    PS.
   </b>
   Nimis tandem ego aps te contemnor.
   <b>
    SIM.
   </b>
   Quippe ego te ni contemnam,
      stratioticus homo qui cluear?
   <b>
    PS.
   </b>
   Iam hoc volo quod occeptumst agi.
   <b>
    SIM.
   </b>
   Numquid agere aliud me vides?
   <b>
    PS.
   </b>
   Ambula ergo cito.
   <b>
    SIM.
   </b>
   Immo otiose volo.             920
   <b>
    PS.
   </b>
   Haec ea occasiost: dum ille dormit, volo
      tu prior ut occupes adire.
   <b>
    SIM.
   </b>
   Quid properas? placide, ne time.
      ita ille faxit Iuppiter,                          923a
      ut ille palam ibidem adsiet,
      quisquis illest, qui adest a milite.      924a
      numquam edepol erit ille potior
      Harpax quam ego. habe animum bonum:          925a
      pulchre ego hanc explicatam tibi rem dabo.
      sic ego illum dolis atque mendaciis
      in timorem dabo militarem advenam,
      ipsus sese ut neget esse eum qui siet
      meque ut esse autumet qui ipsus est.
   <b>
    PS.
   </b>
   Qui potest?         930
   <b>
    SIM.
   </b>
   Occidis me, cum istuc rogitas.
   <b>
    PS.
   </b>
   O hominem lepidum.
   <b>
    SIM.
   </b>
   Te quoque etiam dolis atque mendaciis,
      qui magister mihi es, antidibo, ut scias.
   <b>
    PS.
   </b>
   Iuppiter te mihi servet.
   <b>
    SIM.
   </b>
   Immo mihi.
      sed vide, ornatus hic me satin condecet?                 935
   <b>
    PS.
   </b>
   Optume habet.
   <b>
    SIM.
   </b>
   Esto.                             935a
   <b>
    PS.
   </b>
   Tantum tibi boni di immortales duint quantum tu tibi optes;
      nam si exoptem, quantum dignu's tantum dent, minus nihilo sit.
      neque ego hoc homine quemquam vidi magis malum et maleficum.
   <b>
    SIM.
   </b>
   Tun id mihi?
   <b>
    PS.
   </b>
   Taceo.                             938a
      sed ego quae tibi bona dabo et faciam, si hanc sobrie rem accurassis.
   <b>
    SIM.
   </b>
   Potin ut taceas? memorem immemorem facit qui monet quod memor meminit.
      teneo, omnia in pectore condita sunt, meditati sunt mihi doli docte.
   <b>
    PS.
   </b>
   Probus est hic homo.
   <b>
    SIM.
   </b>
   Neque hic est neque ego.
   <b>
    PS.
   </b>
   At vide ne titubes.
   <b>
    SIM.
   </b>
   Potin ut taceas?
   <b>
    PS.
   </b>
   Ita me di ament
   <b>
    SIM.
   </b>
   Ita non facient: mera iam mendacia fundes.
   <b>
    PS.
   </b>
   Vt ego ob tuam, Simia, perfidiam te amo et metuo et magni facio.
   <b>
    SIM.
   </b>
   Ego istuc aliis dare condidici: mi optrudere non potes palpum.           945
   <b>
    PS.
   </b>
   Vt ego accipiam te hodie lepide, ubi effeceris hoc opus,
   <b>
    SIM.
   </b>
   Ha ha hae.
   <b>
    PS.
   </b>
   Lepido victu, vino, unguentis et inter pocula pulpamentis;
      ibidem una aderit mulier lepida, tibi savia super savia quae det.
   <b>
    SIM.
   </b>
   Lepide accipis me.
   <b>
    PS.
   </b>
   Immo si efficies, tum faxo magis &lt;id&gt; dicas.
   <b>
    SIM.
   </b>
   Nisi effecero, cruciabiliter carnifex me accipito.                 950
      sed propera mihi monstrare, ubi sit os lenonis aedium.
   <b>
    PS.
   </b>
   Tertium hoc est.
   <b>
    SIM.
   </b>
   St, tace, aedes hiscunt.
   <b>
    PS.
   </b>
   Credo, animo malest
      aedibus.
   <b>
    SIM.
   </b>
   Quid iam?
   <b>
    PS.
   </b>
   Quia edepol ipsum lenonem evomunt.
   <b>
    SIM.
   </b>
   Illicinest?
   <b>
    PS.
   </b>
   Illic est.
   <b>
    SIM.
   </b>
   Mala mercist ***
   <b>
    PS.
   </b>
   Illuc sis vide,
      ut transversus, non proversus cedit, quasi cancer solet.               955
  </p>
  <p>
   <b>
    IV.ii
   </b>
   <b>
    BALLIO
   </b>
   Minus malum hunc hominem esse opinor quam esse censebam coquom,
      nam nihil etiam dum harpagavit praeter cyathum et cantharum.
   <b>
    PS.
   </b>
   Heus tu, nunc occasio est et tempus.
   <b>
    SIM.
   </b>
   Tecum sentio.
   <b>
    PS.
   </b>
   Ingredere in viam dolose: ego hic in insidiis ero.
   <b>
    SIM.
   </b>
   Habui numerum sedulo: hoc est sextum a porta proxumum          960
      angiportum, in id angiportum me devorti iusserat;
      quotumas aedis dixerit, id ego admodum incerto scio.
   <b>
    BAL.
   </b>
   Quis hic homo chlamydatus est aut unde est aut quem quaeritat?
      peregrina facies videtur hominis atque ignobilis.
   <b>
    SIM.
   </b>
   Sed eccum qui ex incerto faciet mihi quod quaero certius.           965
   <b>
    BAL.
   </b>
   Ad me adit recta. unde ego hominem hunc esse dicam gentium?
   <b>
    SIM.
   </b>
   Heus tu, qui cum hirquina barba stas, responde quod rogo.
   <b>
    BAL.
   </b>
   Eho, an non prius salutas?
   <b>
    SIM.
   </b>
   Nulla est mihi salus dataria.
   <b>
    B.
   </b>
   Nam pol hinc tantumdem accipies.
   <b>
    PS.
   </b>
   Iam inde a principio probe.    969-970
   <b>
    SIM.
   </b>
   Ecquem in angiporto hoc hominem tu novisti? te rogo.                  971
   <b>
    BAL.
   </b>
   Egomet me.
   <b>
    SIM.
   </b>
   Pauci istuc faciunt homines quod tu praedicas,
      nam in foro vix decumus quisque est qui ipsus sese noverit.
   <b>
    PS.
   </b>
   Salvos sum, iam philosophatur.
   <b>
    SIM.
   </b>
   Hominem ego hic quaero malum,
      legirupam, impurum, peiurum atque impium.
   <b>
    BAL.
   </b>
   Me quaeritat,         975
      nam illa mea sunt cognomenta; nomen si memoret modo.
      quid est ei homini nomen?
   <b>
    SIM.
   </b>
   Leno Ballio.
   <b>
    BAL.
   </b>
   Scivin ego?
      ipse ego is sum, adulescens, quem tu quaeris.
   <b>
    SIM.
   </b>
   Tune es Ballio?
   <b>
    BAL.
   </b>
   Ego enim vero is sum.
   <b>
    SIM.
   </b>
   Vt vestitu's, es perfossor parietum.   979-980
   <b>
    BAL.
   </b>
   Credo, in tenebris, conspicatus si sis me, apstineas manum.           981
   <b>
    SIM.
   </b>
   Erus meus tibi me salutem multam voluit dicere.
      hanc epistulam accipe a me, hanc me tibi iussit dare.
   <b>
    BAL.
   </b>
   Quis is homost qui iussit?
   <b>
    PS.
   </b>
   Perii, nunc homo in medio lutost;
      nomen nescit, haeret haec res.
   <b>
    BAL.
   </b>
   Quem hanc misisse ad me autumas?   985
   <b>
    SIM.
   </b>
   Nosce imaginem: tute eius nomen memorato mihi,
      ut sciam te Ballionem esse ipsum.
   <b>
    BAL.
   </b>
   Cedo mi epistulam.
   <b>
    SIM.
   </b>
   Accipe et cognosce signum.
   <b>
    BAL.
   </b>
   Oh, Polymachaeroplagides
      purus putus est ipsus. novi. heus, Polymachaeroplagides
      nomen est.
   <b>
    SIM.
   </b>
   Scio iam me recte tibi dedisse epistulam,           990
      postquam Polymachaeroplagidem elocutus nomen es.
   <b>
    BAL.
   </b>
   Quid agit is?
   <b>
    SIM.
   </b>
   Quod homo edepol fortis atque bellator probus.
      sed propera hanc pellegere quaeso epistulamita negotium est
      atque accipere argentum actutum mulieremque emittere.
      nam necessest hodie Sicyoni me esse aut cras mortem exsequi,     995
      ita erus meus est imperiosus.
   <b>
    BAL.
   </b>
   Novi, notis praedicas.
   <b>
    SIM.
   </b>
   Propera pellegere epistulam ergo.
   <b>
    BAL.
   </b>
   Id ago, si taceas modo.
      'miles lenoni Ballioni epistulam
      conscriptam mittit Polymachaeroplagides,
      imagine obsignatam quae inter nos duo                1000
      convenit olim.' sumbolust in epistula.
      [video, et cognosco signum. sed in epistula
      nullam salutem mittere scriptam solet?
   <b>
    SIM.
   </b>
   Ita militaris disciplinast, Ballio:
      manu salutem mittunt benevolentibus;                 1005
      eadem malam rem mittunt malevolentibus.
      sed, ut occepisti, perge opera experirier
      quid epistula ista narret.
   <b>
    BAL.
   </b>
   Ausculta modo.]
      'Harpax calator meus est, ad te qui venit'
      tun es is Harpax?
   <b>
    SIM.
   </b>
   Ego sum, atque ipse harpax quidem.   1010
   <b>
    BAL.
   </b>
   'Qui epistulam istam fert; ab eo argentum accipi,
      cum eo simitu mulierem mitti volo.
      salutem scriptam dignum est dignis mittere:
      te si arbitrarem dignum, misissem tibi.'
   <b>
    SIM.
   </b>
   Quid nunc?
   <b>
    BAL.
   </b>
   Argentum des, abducas mulierem.        1015
   <b>
    SIM.
   </b>
   Vter remoratur?
   <b>
    BAL.
   </b>
   Quin sequere ergo intro.
   <b>
    SIM.
   </b>
   Sequor.
  </p>
  <p>
   <b>
    IV.iii
   </b>
   <b>
    PS.
   </b>
   Peiorem ego hominem magisque vorsute malum
      numquam edepol quemquam vidi, quam hic est Simia;
      nimisque ego illum hominem metuo et formido male,
      ne malus item erga me sit ut erga illum fuit,                 1020
      ne in re secunda nunc mi obvertat cornua,
      si occasionem capsit qui sit &lt;mihi&gt; malus;
      atque edepol equidem nolo, nam illi bene volo.
      nunc in metu sum maximo, triplici modo:                   1024-1025
      primum omnium iam hunc comparem metuo meum,   1026
      ne deserat med atque ad hostis transeat;
      metuo autem, ne erus redeat etiam dum a foro,
      ne capta praeda capti praedones fuant.
      quom haec metuo, metuo ne ille huc Harpax advenat   1030
      prius quam hinc hic Harpax abierit cum muliere.
      perii hercle, nimium tarde egrediuntur foras.
      cor conligatis vasis expectat meum,
      si non educat mulierem secum simul,           1034-1035
      ut exulatum ex pectore aufugiat meo.           1036
      victor sum, vici cautos custodes meos.
  </p>
  <p>
   <b>
    IV.iv
   </b>
   <b>
    SIMIA
   </b>
   Ne plora, nescis ut res sit, Phoenicium,
      verum haud multo post faxo scibis accubans.
      non ego te ad illum duco dentatum virum        1040
      Macedoniensem, qui te nunc flentem facit:
      cuiam esse te vis maxime, ad eum ducere:
      Calidorum haud multo post faxo amplexabere.
   <b>
    PS.
   </b>
   Quid tu intus quaeso desedisti quam diu?
      mihi cor retunsumst oppugnando pectore.     1045
   <b>
    SIM.
   </b>
   Occasionem repperisti, verbero,
      ubi perconteris me, insidiis hostilibus?
      quin hinc metimur gradibus militariis?
   <b>
    PS.
   </b>
   Atque edepol, quamquam nequam homo es, recte mones. 1049-1050
      ite hac triumphi ad cantharum recta via.     1051
  </p>
  <p>
   <b>
    IV.v
   </b>
   <b>
    BALLIO
   </b>
   Hahae, nunc demum mi animus in tuto est loco,
      postquam iste hinc abiit atque abduxit mulierem.
      iube nunc venire Pseudolum, scelerum caput,
      et abducere a me mulierem fallaciis.                  1055
      conceptis hercle verbis, satis certo scio,
      ego periurare me mavellem miliens,
      quam mi illum verba per deridiculum dare.
      nunc deridebo hercle hominem, si convenero;
      verum in pistrino credo, ut convenit, fore.       1060
      nunc ego Simonem mi obviam veniat velim,
      ut mea laetitia laetus promiscam siet.
  </p>
  <p>
   <b>
    IV.vi
   </b>
   <b>
    SIMO
   </b>
   Viso quid rerum meus Vlixes egerit,
      iamne habeat signum ex arce Ballionia.
   <b>
    BAL.
   </b>
   O fortunate, cedo fortunatam manum,      1065
      Simo.
   <b>
    SIM.
   </b>
   Quid est?
   <b>
    BA.
   </b>
   Iam
   <b>
    SIM.
   </b>
   Quid iam?
   <b>
    BAL.
   </b>
   Nihil est quod
          metuas.
   <b>
    SIM.
   </b>
   Quid est?
      venitne homo ad te?
   <b>
    BAL.
   </b>
   Non.
   <b>
    SIM.
   </b>
   Quid est igitur boni?
   <b>
    BAL.
   </b>
   Minae viginti sanae et salvae sunt tibi,
      hodie quas aps te est instipulatus Pseudolus.
   <b>
    SIM.
   </b>
   Velim quidem hercle.
   <b>
    BAL.
   </b>
   Roga me viginti minas,   1070
      si ille hodie illa sit potitus muliere
      sive eam tuo gnato hodie, ut promisit, dabit,
      [roga opsecro hercle, gestio promittere.]
      omnibus modis tibi esse rem ut salvam scias;
      atque etiam habeto mulierem dono tibi.              1075
   <b>
    SIM.
   </b>
   Nullum periclumst, quod sciam, stipularier,
      ut concepisti verba: viginti minas
      dabin?
   <b>
    BAL.
   </b>
   Dabuntur.
   <b>
    SIM.
   </b>
   Hoc quidem actumst hau male.
      [sed convenistin hominem?
   <b>
    BAL.
   </b>
   Immo ambo simul.
   <b>
    SIM.
   </b>
   Quid ait? quid narrat? quaeso, quid dixit tibi?      1080
   <b>
    BAL.
   </b>
   Nugas theatri, verba quae in comoediis
      solent lenoni dici, quae pueri sciunt:
      malum et scelestum et peiurum aibat esse me.
   <b>
    SIM.
   </b>
   Pol hau mentitust.
   <b>
    BAL.
   </b>
   Ergo haud iratus fui:
      nam quanti refert ei nec recte dicere,                              1085
      qui nihili faciat quique infitias non eat?]
   <b>
    SIM.
   </b>
   Quid est? quid non metuam ab eo? id audire expeto.
   <b>
    BAL.
   </b>
   Quia numquam abducet mulierem iam, nec potest,
      a me. meministin tibi me dudum dicere,
      eam veniisse militi Macedonio?                                     1090
   <b>
    SIM.
   </b>
   Memini.
   <b>
    BAL.
   </b>
   Em illius servos huc ad me argentum attulit
      et obsignatum sumbolum,
   <b>
    SIM.
   </b>
   Quid postea?
   <b>
    BAL.
   </b>
   Qui inter me atque illum militem convenerat:
      is secum abduxit mulierem hau multo prius.
   <b>
    SIM.
   </b>
   Bonan fide istuc dicis?
   <b>
    BAL.
   </b>
   Vnde ea sit mihi?  1095
   <b>
    SIM.
   </b>
   Vide modo, ne illic sit contechnatus quippiam.
   <b>
    BAL.
   </b>
   Epistula atque imago me certum facit;
      quin illam [quidem iam] in Sicyonem ex urbe abduxit modo.
   <b>
    SIM.
   </b>
   Bene hercle factum. quid ego cesso Pseudolum
      facere ut det nomen ad molas coloniam?                        1100
      sed quis hic homo est chlamydatus?
   <b>
    BAL.
   </b>
   Non edepol scio,
      nisi ut observemus quo eat aut quam rem gerat.
  </p>
  <p>
   <b>
    IV.vii
   </b>
   <b>
    HARPAX
   </b>
   Malus et nequam est homo qui nihili eri imperium sui servos facit,
      nihilist autem suom qui officium facere immemor est, nisi est admonitus.
      nam qui liberos [esse] ilico se arbitrantur,                   1105
      ex conspectu eri si sui se abdiderunt,
      luxantur, lustrantur, comedunt quod habent, ei nomen diu
      servitutis ferunt.
      nec boni ingeni quicquam in is inest,
      nisi ut improbis se artibus teneant. ~                          1110
      cum his mihi nec locus
      nec sermo convenit neque is umquam nobilis fui.
      ego, ut mi imperatumst, etsi abest, hic adesse erum arbitror.
      nunc ego illum metuo,
      quom hic non adest, ne quom adsiet metuam. ei rei operam dabo. 1115
      nam in taberna usque adhuc, si veniret Syrus,
      cui dedi sumbolum, mansi, uti iusserat:
      leno ubi esset domi, me aibat arcessere;
      verum ubi is non venit nec vocat,
      venio huc ultro, ut sciam, quid rei sit, ne illic homo me ludificetur.     1120
      neque quicquamst melius, quam ut hoc pultem atque aliquem evocem hinc intus.
      leno argentum hoc volo
      a me accipiat atque amittat mulierem mecum simul.
   <b>
    BAL.
   </b>
   Heus tu.
   <b>
    SIM.
   </b>
   Quid vis?
   <b>
    BAL.
   </b>
   Hic homo meus est.
   <b>
    SIM.
   </b>
   Quidum?
   <b>
    BAL.
   </b>
   Quia praeda haec meast:
      scortum quaerit, habet argentum. iam admordere hunc mihi lubet.   1125
   <b>
    SIM.
   </b>
   Iamne illum comessurus es?
   <b>
    BAL.
   </b>
   Dum recens est
      dator, dum calet, devorari decet iam.
      boni me viri pauperant, improbi augent;
      poplo strenui, mi improbi usui sunt.
   <b>
    SIM.
   </b>
   Malum quod tibi di dabunt, sic scelestu's.        1130
   <b>
    HAR.
   </b>
   Me nunc commoror, quom has foris non ferio, ut sciam,
      sitne Ballio domi.                                                         1131a
   <b>
    BAL.
   </b>
   Venus mi haec bona dat, quom hos huc adigit
      lucrifugas, damnicupidos, qui se suamque aetatem bene curant,
      edunt, bibunt, scortantur: illi sunt alio ingenio atque tu,
      qui neque tibi bene esse patere et illis quibus est invides.      1135
   <b>
    HAR.
   </b>
   Heus ubi estis vos?
   <b>
    BAL.
   </b>
   Hic quidem ad me recta habet rectam viam.
      [
   <b>
    H.
   </b>
   Heus ubi estis vos?
   <b>
    B.
   </b>
   Heus adulescens, quid istic debetur tibi?]
      bene ego ab hoc praedatus ibo; novi, bona scaevast mihi.
   <b>
    HAR.
   </b>
   Ecquis hoc aperit?
   <b>
    BAL.
   </b>
   Heus chlamydate, quid istic debetur tibi?
   <b>
    HAR.
   </b>
   Aedium dominum lenonem Ballionem quaerito.        1140
   <b>
    BAL.
   </b>
   Quisquis es, adulescens, operam fac compendi quaerere.
   <b>
    HAR.
   </b>
   Quid iam?
   <b>
    BAL.
   </b>
   Quia tute ipsus ipsum praesens praesentem vides.
   <b>
    HAR.
   </b>
   Tune is es?
   <b>
    SIM.
   </b>
   Chlamydate, cave sis tibi a curvo infortunio
      atque in hunc intende digitum: hic leno est.
   <b>
    BAL.
   </b>
   At hic est vir bonus.
      sed, tu, bone vir, flagitare saepe clamore in foro,                 1145
      quom libella nusquamst, nisi quid leno hic subvenit tibi.
   <b>
    HAR.
   </b>
   Quin tu mecum fabulare?
   <b>
    BAL.
   </b>
   Fabulor. quid vis tibi?
   <b>
    HAR.
   </b>
   Argentum accipias.
   <b>
    BAL.
   </b>
   Iamdudum, si des, porrexi manum.
   <b>
    HAR.
   </b>
   Accipe: hic sunt quinque argenti lectae numeratae minae.
      hoc tibi erus me iussit ferre Polymachaeroplagides,             1150
      quod deberet, atque ut mecum mitteres Phoenicium.
   <b>
    BAL.
   </b>
   Erus tuos
   <b>
    HAR.
   </b>
   Ita dico.
   <b>
    BAL.
   </b>
   Miles
   <b>
    HAR.
   </b>
   Ita loquor.
   <b>
    BAL.
   </b>
   Macedonius
   <b>
    HAR.
   </b>
   Admodum, inquam.
   <b>
    BAL.
   </b>
   Te ad me misit Polymachaeroplagides?
   <b>
    HAR.
   </b>
   Vera memoras.
   <b>
    BAL.
   </b>
   Hoc argentum ut mihi dares?
   <b>
    HAR.
   </b>
   Si tu quidem es
      leno Ballio.
   <b>
    BAL.
   </b>
   Atque ut a me mulierem tu abduceres?                   1155
   <b>
    H.
   </b>
   Ita.
   <b>
    B.
   </b>
   Phoenicium esse dixit?
   <b>
    H.
   </b>
   Recte meministi.
   <b>
    B.
   </b>
   Mane.
      iam redeo ad te.
   <b>
    HAR.
   </b>
   At maturate propera, nam propero: vides
      iam diem multum esse.
   <b>
    BAL.
   </b>
   Video: hunc advocare etiam volo;
      mane modo istic, iam revertar ad te. quid nunc fit, Simo?
      quid agimus? manufesto hunc hominem teneo, qui argentum attulit.  1160
   <b>
    SIM.
   </b>
   Quidum?
   <b>
    BAL.
   </b>
   An nescis quae sit haec res?
   <b>
    SIM.
   </b>
   Iuxta cum ignarissimis.
   <b>
    BAL.
   </b>
   Pseudolus tuos allegavit hunc, quasi a Macedonio
      milite esset.
   <b>
    SIM.
   </b>
   Haben argentum ab homine?
   <b>
    BAL.
   </b>
   Rogitas quod vides?
   <b>
    SIM.
   </b>
   Heus, memento ergo dimidium istinc mihi de praeda dare:
      commune istuc esse oportet.
   <b>
    BAL.
   </b>
   Quid, malum? id totum tuom est.    1165
   <b>
    HAR.
   </b>
   Quam mox mi operam das?
   <b>
    BAL.
   </b>
   Tibi do equidem. quid nunc mi es
           auctor, Simo?
   <b>
    SIM.
   </b>
   Exploratorem hunc faciamus ludos suppositicium,
      adeo donicum ipsus sese ludos fieri senserit.
   <b>
    BAL.
   </b>
   Sequere. quid ais? nempe tu illius servos es?
   <b>
    HAR.
   </b>
   Planissume.
   <b>
    BAL.
   </b>
   Quanti te emit?
   <b>
    HAR.
   </b>
   Suarum in pugna virium victoria.       1170
      nam ego eram domi imperator summus in patria mea.
   <b>
    BAL.
   </b>
   An etiam umquam ille expugnavit carcerem, patriam tuam?
   <b>
    HAR.
   </b>
   Contumeliam si dices, audies.
   <b>
    BAL.
   </b>
   Quotumo die
      ex Sicyone huc pervenisti?
   <b>
    HAR.
   </b>
   Altero ad meridie.
   <b>
    BAL.
   </b>
   Strenue mehercle iisti.
   <b>
    SIM.
   </b>
   Quamvis pernix hic est homo:     1175
      ubi suram aspicias, scias posse eumgerere crassas compedes.
   <b>
    BAL.
   </b>
   Quid ais? tune etiam cubitare solitu's in cunis puer?
   <b>
    SIM.
   </b>
   Scilicet.
   <b>
    BAL.
   </b>
   Etiamne facere solitus esscin quid loquar?
   <b>
    SIM.
   </b>
   Scilicet solitum esse.
   <b>
    HAR.
   </b>
   Sanine estis?
   <b>
    BAL.
   </b>
   Quid hoc quod te rogo?
      noctu in vigiliam quando ibat miles, quom tu ibas simul,                    1180
      conveniebatne in vaginam tuam machaera militis?
   <b>
    HAR.
   </b>
   I in malam crucem.
   <b>
    BAL.
   </b>
   Ire licebit tamen tibi hodie temperi.
   <b>
    HAR.
   </b>
   Quin tu mulierem mi emittis, aut redde argentum.
   <b>
    BAL.
   </b>
   Mane.
   <b>
    HAR.
   </b>
   Quid maneam?
   <b>
    BAL.
   </b>
   Chlamydem hanc commemora quanti conductast.
   <b>
    HAR.
   </b>
   Quid est?
   <b>
    SIM.
   </b>
   Quid meret machaera?
   <b>
    HAR.
   </b>
   Elleborum hisce hominibus opus est.      1185
   <b>
    BAL.
   </b>
   Eho.
   <b>
    HAR.
   </b>
   Mitte.
   <b>
    BAL.
   </b>
   Quid mercedis petasus hodie domino demeret?
   <b>
    HAR.
   </b>
   Quid domino? quid somniatis? mea quidem haec habeo omnia,
      meo peculio empta.
   <b>
    BAL.
   </b>
   Nempe quod femina summa sustinent.
   <b>
    HAR.
   </b>
   Vncti hi sunt senes, fricari sese ex antiquo volunt.               1189-1190
   <b>
    BAL.
   </b>
   Responde, opsecro hercle, vero serio hoc quod te rogo:       1191
      quid meres? quantillo argento te conduxit Pseudolus?
   <b>
    HAR.
   </b>
   Quis istic Pseudolust?
   <b>
    BAL.
   </b>
   Praeceptor tuos, qui te hanc fallaciam
      docuit, ut fallaciis hinc mulierem a me abduceres.
   <b>
    HAR.
   </b>
   Quem tu Pseudolum, quas tu mihi praedicas fallacias?         1195
      quem ego hominem ~ nullius coloris novi.
   <b>
    BAL.
   </b>
   Non tu istinc abis?
      nihil est hodie hic sucophantis quaestus: proin tu Pseudolo
      nunties abduxisse alium praedam, qui occurrit prior
      Harpax.
   <b>
    HAR.
   </b>
   Is quidem edepol Harpax ego sum.
   <b>
    BAL.
   </b>
   Immo edepol esse vis.
      purus putus hic sucophanta est.
   <b>
    HAR.
   </b>
   Ego tibi argentum dedi      1200
      et dudum, adveniens extemplo, sumbolum servo tuo,
      eri imagine obsignatam epistulam, hic ante ostium.
   <b>
    BAL.
   </b>
   Meo tu epistulam dedisti servo? quoi servo?
   <b>
    HAR.
   </b>
   Suro.
   <b>
    BAL.
   </b>
   Non confidit sycophanta hic [nequam est] nugis: meditatus malest.
      [edepol hominem verberonem Pseudolum, ut docte dolum           1205
      commentust: tantundem argenti quantum miles debuit
      dedit huic atque hominem exornavit, mulierem qui abduceret.]
      nam illam epistulam ipsus verus Harpax huc ad me attulit.
   <b>
    HAR.
   </b>
   Harpax ego vocor, ego servos sum Macedonis militis;     1209-1210
      ego nec sycophantiose quicquam ago nec malefice,                      1211
      neque istum Pseudolum mortalis qui sit novi neque scio.
   <b>
    SIM.
   </b>
   Tu, nisi mirumst, leno, plane perdidisti mulierem.
   <b>
    BAL.
   </b>
   Edepol ne istuc magis magisque metuo, quom verba audio.
      mihi quoque edepol iamdudum ille Surus cor perfrigefacit,          1215
      sumbolum qui ab hoc accepit. mira sunt ni Pseudolust.
      eho tu, qua facie fuit, dudum quoi dedisti sumbolum?
   <b>
    HAR.
   </b>
   Rufus quidam, ventriosus, crassis suris, subniger,
      magno capite, acutis oculis, ore rubicundo, admodum
      magnis pedibus.
   <b>
    BAL.
   </b>
   Perdidisti, postquam dixisti pedes.         1220
      Pseudolus fuit ipsus. actumst de me. iam morior, Simo.
   <b>
    HAR.
   </b>
   Hercle te hau sinam emoriri, nisi mi argentum redditur,
      viginti minae.
   <b>
    SIM.
   </b>
   Atque etiam mihi aliae viginti minae.
   <b>
    BAL.
   </b>
   Auferen tu id praemium a me, quod promisi per iocum?
   <b>
    SIM.
   </b>
   De improbis viris auferri praemium et praedam decet.      1225
   <b>
    BAL.
   </b>
   Saltem Pseudolum mihi dedas.
   <b>
    SIM.
   </b>
   Pseudolum ego dedam tibi?
      quid deliquit? dixin, ab eo tibi ut caveres, centiens?
   <b>
    BAL.
   </b>
   Perdidit me.
   <b>
    SIM.
   </b>
   At me viginti modicis multavit minis.
   <b>
    BAL.
   </b>
   Quid nunc faciam?
   <b>
    HAR.
   </b>
   Si mi argentum dederis, te suspendito.
   <b>
    BAL.
   </b>
   Di te perdant. sequere sis me ergo hac ad forum, ut solvam.    1230
   <b>
    HAR.
   </b>
   Sequor.
   <b>
    SIM.
   </b>
   Quid ego?
   <b>
    BAL.
   </b>
   Peregrinos absolvam, cras agam cum civibus.
      Pseudolus mihi centuriata habuit capitis comitia,
      qui illum ad me hodie adlegavit, mulierem qui abduceret.
      sequere tu. nunc ne expectetis, dum hac domum redeam via;
      ita res gestast: angiporta haec certum est consectarier.                  1235
   <b>
    HAR.
   </b>
   Si graderere tantum quantum loquere, iam esses ad forum.
   <b>
    BAL.
   </b>
   Certumst mi hunc emortualem facere ex natali die.
  </p>
  <p>
   <b>
    IV.viii
   </b>
   <b>
    SIM.
   </b>
   Bene ego illum tetigi, bene autem servos inimicum suom.
      nunc mihi certum est alio pacto Pseudolo insidias dare,
      quam in aliis comoediis fit, ubi cum stimulis aut flagris       1240
      insidiantur: at ego iam intus promam viginti minas,
      quas promisi si effecisset; obviam ei ultro deferam.
      nimis illic mortalis doctus, nimis vorsutus, nimis malus;
      superavit dolum Troianum atque Vlixem Pseudolus.
      nunc ibo intro, argentum promam, Pseudolo insidias dabo.    1245
  </p>
  <p class="shortborder">
  </p>
  <p>
   <b>
    ACTVS V
   </b>
  </p>
  <p>
   <b>
    V.i
   </b>
   <b>
    PSEVDOLVS
   </b>
   Quid hoc? sicine hoc fit, pedes? statin an non?
      an id voltis, ut me hinc iacentem aliquis tollat?
      nam hercle si cecidero, vestrum erit flagitium.
      pergitin pergere? ah, serviendum mihi
      hodie est; magnum hoc vitium vino est:           1250
      pedes captat primum, luctator dolosust.
      profecto edepol ego nunc probe habeo madulsam:
      ita victu excurato, ita magnis munditiis &lt;et&gt; dis dignis,
      itaque in loco festivo sumus festive accepti.
      quid opust me multas agere ambages? hoc     1255
      est homini quam ob rem vitam amet,
      hic omnes voluptates, in hoc omnes venustates sunt:
      deis proximum esse arbitror.
      nam ubi amans complexust amantem, ubi ad labra labella adiungit,
      ubi alter alterum bilingui manifesto inter se prehendunt,        1260
      ubi mammam mammicula opprimit aut, si lubet, corpora conduplicantur,
      manu candida cantharum dulciferum propinat amicissima amico:
      ibi iam neque esse alium alii odiosum
      nec molestum nec sermonibus morologis uti,
      unguenta atque odores, lemniscos, corollas        1265
      dari dapsiles, non enim parce promi,
      victum ceterum ne quis me roget:
      hoc ego modo atque erus minor hunc diem sumpsimus prothyme,
      postquam opus meum omne ut volui perpetravi hostibus fugatis.   1269-1270
      illos accubantis, potantis, amantis                      1271
      cum scortis reliqui, et meum scortum ibidem,
      suo cordi atque animo opsequentes. sed postquam     1272a
      exurrexi, orant med ut saltem.
      ad hunc me modum intuli illis satis facete,
      nimis ex discipulina, quippe ego qui                           1274a
      probe Ionica perdidici. sed palliolatim amictus
      sic haec incessi ludibundus.                                        1275a
      plaudunt &lt;et&gt; 'parum' clamitant mi, ut revertar.
      occepi denuo, hoc modo: nolui
      idem; amicae dabam me meae,                                    1277a
      ut me amaret: ubi circumvortor, cado:
      id fuit naenia ludo.                                                      1278a
      itaque dum enitor, prox, iam paene inquinavi pallium.
      nimiae tum voluptati edepol
      fui ob casum. datur cantharus: bibi.                           1280a
      commuto ilico pallium, illud posivi;
      inde huc exii, crapulam dum amoverem.
      nunc ab ero ad erum meum maiorem venio foedus commemoratum.
      aperite, aperite, heus, Simoni me adesse aliquis nuntiate.
  </p>
  <p>
   <b>
    V.ii
   </b>
   <b>
    SIMO
   </b>
   Vox viri pessumi me exciet foras.           1285
      sed quid hoc? quo modo? quid video ego?
   <b>
    PS.
   </b>
   Cum corona ebrium Pseudolum tuom.
   <b>
    SIM.
   </b>
   Libere hercle hoc quidem. sed vide statum.
      num mea gratia pertimescit magis?
      cogito, saeviter blanditerne adloquar.                 1290
      sed me hoc votat vim facere nunc
      quod fero, si qua in hoc spes sitast mihi.
   <b>
    PS.
   </b>
   Vir malus viro optumo obviam it.
   <b>
    SIM.
   </b>
   Di te ament, Pseudole. fu i in malam crucem.
   <b>
    PS.
   </b>
   Cur ego adflictor?
   <b>
    SIM.
   </b>
   Quid tu, malum, in os igitur mi ebrius inructas?    1295
   <b>
    PS.
   </b>
   Molliter sic tene me, cave ne cadam:
      non vides me ut madide madeam?
   <b>
    SIM.
   </b>
   Quae istaec audaciast, te sic interdius
      cum corolla ebrium incedere?
   <b>
    PS.
   </b>
   Lubet.
   <b>
    SIM.
   </b>
   Quid, lubet? pergin ructare in os mihi?      1300
   <b>
    PS.
   </b>
   Suavis ructus mihi est. sic sine, Simo.
   <b>
    SIM.
   </b>
   Credo equidem potesse te, scelus,
      Massici montis uberrumos quattuor
      fructus ebibere in hora una.
   <b>
    PS.
   </b>
   Hiberna addito.
   <b>
    SIM.
   </b>
   Hau male mones, sed dic tamen,             1305
      unde onustam celocem agere te praedicem?
   <b>
    PS.
   </b>
   Cum tuo filio perpotavi modo.
      sed, Simo, ut probe tactus Ballio est!
      quae tibi dixi, ut effecta reddidi!
   <b>
    SIM.
   </b>
   Pessumu's homo.
   <b>
    PS.
   </b>
   Mulier haec facit.  1310
      cum tuo filio libera accubat.
   <b>
    SIM.
   </b>
   Omnia, ut quicque egisti, ordine scio.
   <b>
    PS.
   </b>
   Quid ergo dubitas dare mi argentum?
   <b>
    SIM.
   </b>
   Ius petis, fateor. tene.
   <b>
    PS.
   </b>
   At negabas daturum esse te mihi.
      onera hunc hominem atque me consequere hac.
   <b>
    SIM.
   </b>
   Egone istum onerem?   1315
   <b>
    PS.
   </b>
   Onerabis, scio.
   <b>
    SIM.
   </b>
   Quid ego huic homini faciam? satin ultro et argentum aufert et me inridet?
   <b>
    PS.
   </b>
   Vae victis.
   <b>
    SIM.
   </b>
   Vorte ergo umerum.
   <b>
    PS.
   </b>
   Em.
   <b>
    SIM.
   </b>
   Hoc ego numquam ratus sum
      fore me, ut tibi fierem supplex.
      heu heu heu.
   <b>
    PS.
   </b>
   Desine.
   <b>
    SIM.
   </b>
   Doleo.
   <b>
    PS.
   </b>
   Ni doleres tu, ego dolerem.    1320
   <b>
    SIM.
   </b>
   Quid? hoc auferen, Pseudole mi, aps tuo ero?
   <b>
    PS.
   </b>
   Lubentissimo corde
           atque animo.
   <b>
    SIM.
   </b>
   Non audes, quaeso, aliquam partem mihi gratiam facere hinc argenti?
   <b>
    PS.
   </b>
   Non: me dices avidum esse hominem nam hinc numquam eris nummo divitior;
      neque te mei tergi misereret, si hoc non hodie ecfecissem.
   <b>
    SIM.
   </b>
   Erit ubi te ulciscar, si vivo.
   <b>
    PS.
   </b>
   Quid minitare? habeo tergum.      1325
   <b>
    SIM.
   </b>
   Age sane igitur.
   <b>
    PS.
   </b>
   Redi.
   <b>
    SIM.
   </b>
   Quid redeam?
   <b>
    PS.
   </b>
   Redi modo: non
           eris deceptus.
   <b>
    SIM.
   </b>
   Redeo.
   <b>
    PS.
   </b>
   Simul mecum &lt;i&gt; potatum.
   <b>
    SIM.
   </b>
   Egone eam?
   <b>
    PS.
   </b>
   Fac quod
           te iubeo:
      si is, aut dimidium aut plus etiam faxo hinc feres.
   <b>
    SIM.
   </b>
   Eo, duc me quo vis.
   <b>
    PS.
   </b>
   Quid nunc? numquid iratus es aut mihi aut filio propter has res, Simo?
   <b>
    SIM.
   </b>
   Nil profecto.
   <b>
    PS.
   </b>
   I hac.
   <b>
    BAL.
   </b>
   Te sequor. quin vocas spectatores simul?      1330
   <b>
    PS.
   </b>
   Hercle me isti hau solent
      vocare, neque ergo ego istos;
      verum si voltis adplaudere atque adprobare
      hunc gregem et fabulam,
      in crastinum vos vocabo.
  </p>
 </body>
</div>